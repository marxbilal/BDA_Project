اسلام آباد:  ایسوسی ایشن آف چارٹرڈ سرٹیفائیڈاکاؤئنٹنٹس (اے سی سی اے) نے کہا ہے کہ ہمارے ٹیکس نظام کی سنجیدگی سے جانچ پڑتال کی ضرورت ہے، ٹیکس دہندگان اور عوام کا ٹیکس حکام پر اعتماد انتہائی کم ہے جس کے نتیجے میں ٹیکس چوری کے باعث قومی خزانہ کو اربوں روپے کا نقصان ہو رہا ہے 

اے سی سی اے کی جانب سے جمع کرائی گئی ٹیکس تجاویز میں ٹیکس کی شرح کو کم کر کے یک ہندسی کرنے، ڈائریکٹ ٹیکسیشن کی رفتار میں اضافے، نادرا ڈیٹا بیس اور ودہولڈنگ ٹیکس ڈیٹا کے استعمال اور اثاثہ جات کی تشخیص شامل ہیں۔ اے سی سی اے کی اسٹرکچرل ریفارمز میں ٹیکس دہندہ کے تمام ٹیکس امور کیلیے ایک ٹیکس ریٹرن تجویز کیاگیا ہے 

تجاویز میں کہاگیا کہ پاکستان کی ٹیکس ٹو جی ڈی پی شرح خطے میں سب سے کم مگر کارپوریٹ ٹیکس کی شرح 30 فیصد کی بلند سطح پر ہے، ٹیکس حکام کو اسے کم کرنے کی ضرورت ہے، سیلز ٹیکس بھی خطے میں انتہائی بلند یعنی 17 فیصد ہے جو 
|ایشیا میں اوسطاً 12 فیصد کے قریب ہے، سیلز ٹیکس بھی کم  اور براہ راست ٹیکس کے متبادل کے بجائے ٹیکس بیس کی توسیع کیلیے استعمال کیا جانا چاہیے۔
اسلام آباد: ایف بی آرنے 1 ارب30کروڑ روپے سے زائد مالیت کے گڈز ڈکلیئریشن فنڈ کے استعمال کیلیے خصوصی سیکریٹریٹ قائم کرنے اور ایف بی آر ہیڈ کوارٹرز اورکسٹمز ہاؤس کراچی میں قائم ڈیٹا سینٹرزکی اپ گریڈیشن کرنے کا فیصلہ کیا ہے۔

’’ایکسپریس‘‘ کو دستیاب دستاویزکے مطابق یہ اہم فیصلے ایف بی آرکے ممبر کسٹمز زاہدکھوکھرکی زیرصدارت اجلاس میں کیے گئے جس میں یہ بھی فیصلہ کیا گیا کہ کسٹمزکراچی کے وی بوک اوراس کے نیٹ ورک ڈیٹا سینٹر کی فعالیت کو برقرار رکھنے کے لیے پاکستان ریونیو آٹومیشن لمیٹڈ کی جانب سے ضرورت کے مطابق بروقت پروکیورمنٹس کو بھی یقینی بنایا جائے گا تاکہ آئندہ کسٹمز کراچی کے وی بوک نیٹ ورک ڈیٹا سینٹر میں بریک ڈاون کی صورتحال سے بچا جا سکے۔

اجلاس میں یہ بھی فیصلہ کیا گیا کہ 1ارب30کروڑ روپے سے زائد مالیت کے گڈز ڈکلیئریشن فنڈ کے استعمال کے لیے خصوصی سیکریٹریٹ قائم کیا جائے گا اور یہ سیکریٹریٹ 14دسمبر 2017کو جاری کردہ کسٹمز جنرل آرڈر نمبر8 کے مطابق جی ڈی فنڈ کو استعمال میں لائے گا۔
اس بارے میں ایف بی آر حکام کا کہنا ہے کہ ایف بی آر نے 2011 میں درآمدی کنسائنمنٹس کی پروسیسنگ پر 250 روپے فی کنسائنمنٹ کے حساب سے گڈز ڈکلیئریشن پروسیسنگ فیس عائد کی تھی جس کی مد میں اب تک ایف بی آر کو 1ارب30کروڑ روپے سے زائد کا ریونیو حاصل ہوچکا ہے جو گڈز ڈکلیئریشن فنڈ میں موجود ہے جسے اب استعمال کرنے کا فیصلہ کیا ہے۔

ذرائع کے مطابق 2 ہفتے قبل کسٹمز ہاؤس کراچی کے وی بوک نیٹ ورک ڈیٹا سینٹر میں بریک ڈاؤن سے کنسائنمنٹس کی کلیئرنس میں بڑے پیمانے پر خلل پیدا ہوا اور اس صورتحال سے نمٹنے کے لیے 14 اپریل کو ہنگامی ویڈیوکانفرنس کال کی گئی جس میں صورتحال کا تفصیلی جائزہ لیا گیا، اس کانفرنس میںاس بریک ڈاؤن پر قابو پانے اور فوری انتظامات کے لیے ایف بی آر سے فوری طور پر 32 ہزار ڈالرفراہم کرنے کی درخواست کی گئی تاکہ وی باکس آپریشنز جاری رکھے جا سکیں اورکنسائنمنٹس کی بروقت کلیئرنس کو یقینی بنایا جاسکے۔

دستاویز کے مطابق ایف بی آرکے ممبر آئی ٹی اور چیف ایگزیکٹو آفیسر پرال کو بورڈ ان کونسل کے فیصلے کے مطابق ڈیٹا سینٹرز کی فوری گریڈیشن اور وی بوک اوراسکے نیٹ ورک ڈیٹا سینٹر کی فعالیت کو برقرار رکھنے کے لیے بروقت پروکیورمنٹس |یقینی بنانے کی ذمے داری سونپی گئی۔
کراچی: بزنس مین گروپ کے چیئرمین اور کراچی چیمبر آف کامرس اینڈ انڈسٹری کے صدر سراج قاسم تیلی نے کہا ہے کہ ایکسپو سینٹر کراچی میں 3روز تک جاری رہنے والی 15ویں ’’ مائی کراچی ‘‘ نمائش کے دوران ایکسپو سینٹر کے تمام 6ہالز مکمل طور پر بھرے رہے جو کراچی چیمبر او بزنس مین گروپ کے لیے بڑا اعزاز ہے، یہ نمائش بزنس مین گروپ اور کراچی چیمبر کی شناخت بن گئی ہے۔

’’ مائی کراچی‘‘ کے اختتام پر پریس کانفرنس سے خطاب کرتے ہوئے سراج قاسم تیلی نے اعلان کیا کہ کے سی سی آئی کے زیر اہتمام 16ویں ’’ مائی کراچی‘‘نمائش ایکسپو سینٹر میں 5،6 اور 7اپریل 2019 کو منعقد ہوگی، حالیہ نمائش کے دوران عوام کی جانب سے زبردست پذیرائی حاصل ہوئی جس کے مدنظر اب ہم نمائش کو 3دن سے بڑھا کر 5دن تک جاری رکھنے کی ممکنات کا جائزہ لے رہے ہیں۔

اس موقع پر بی ایم جی کے وائس چیئرمین طاہر خالق، زبیر موتی والا،کے سی سی آئی کے صدر مفسر عطا ملک، سینئر نائب صدر عبدالباسط عبدالرزاق، نائب صدر ریحان حنیف،خصوصی کمیٹی برائے’’مائی کراچی‘‘ نمائش محمد ادریس،سابق صدور اے کیو خلیل، عبداللہ ذکی،یونس محمد بشیر اور منیجنگ کمیٹی کے اراکین بھی موجود تھے۔
سراج قاسم تیلی نے انتظامات کو سراہتے ہوئے کہاکہ نمائش میں تقریباً7 سے 10 لاکھ کے درمیان افراد نے شرکت کی تاہم یہ تعداد گرمی کی وجہ سے گزشتہ سال سے کچھ کم رہی، نمائش نے مقامی و غیر ملکی نمائش کنندگان کو ایکسپو سینٹر کے تمام 6 ہالز میں 312 اسٹالز پر اپنی مصنوعات کی تشہیر کیلیے بہترین پلیٹ فارم مہیا کیا، انڈونیشیا، تھائی لینڈ، ترکی،سری لنکا،ویتنام، فلپائن، ملائیشیا، یوکرین اور رومانیہ کے70 غیرملکی نمائش کنندگان بھی موجود تھے،ہم نے سب کو آن بورڈ لیا، یہ خوش آئند ہے |کہ پاکستان نیوی، رینجرز سندھ ، پاکستان میرین اکیڈمی اور پولیس نے بھی  نمائش میں حصہ لیا۔
کراچی: ٹرانسپورٹ اور پٹرولیم مصنوعات کی درآمدات میں تیزی سے اضافے کی وجہ سے خوراک وٹیکسٹائل برآمدات میں آنے والی ٹھوس ریکوری دھندلا گئی جس کے نتیجے میں تجارتی خسارے میں کمی نہ آسکی۔

درآمدات کے اضافے میں نمایاں حصہ ٹرانسپورٹ گروپ، پٹرولیم گروپ اور ایگریکلچرل و دیگر کیمیکلز کا رہاجبکہ مشینری امپورٹ کم ہوئی، جولائی سے مارچ تک ٹرانسپورٹ درآمدات 95.72 کروڑ اور خام وریفائن پٹرولیم مصنوعات 2.47ارب ڈالر  زیادہ منگوائی گئیں۔

اسی طرح زرعی وکیمیائی درآمدات بھی 93 کروڑ ڈالر زیادہ رہیں، اس کے برعکس برآمدی اشیا کی ریکوری ٹھوس مگر درآمدی اشیا کے مقابلے میں کم رہی جس کی وجہ سے برآمدات میں اضافے کے مثبت اثرات ظاہر نہ ہوسکے۔
برآمدات میں جولائی تانومبر 2ارب ڈالر کا اضافہ ہوا جس میں سب سے زیادہ حصہ چاول کا 32.4 کروڑ ڈالر رہا جبکہ چینی 29.55 کروڑ، نٹ ویئر24.5کروڑ، ریڈی میڈ گارمنٹس 21.4کروڑ، فارما پروڈکٹس 17 کروڑاور پٹرولیم ایکسپورٹ میں 15.93کروڑکا اضافہ ہوا، اسی طرح گڑ و گڑ کی مصنوعات، گوشت، پھل وسبزیوں، اسپورٹس گڈز، آلات جراحی، انجینئرنگ گڈز، چمڑے کی مصنوعات کی برآمدات میں بھی اضافہ ہوا مگر یہ محدود رہا۔

واضح رہے کہ رواں مالی سال کے ابتدائی 9ماہ کے دوران تجارتی خسارہ 17.17 فیصد یا3ارب99کروڑ 60 لاکھ ڈالر کے اضافے سے 27 ارب 26کروڑ80لاکھ ڈالر تک پہنچ گیا حالانکہ اس دوران برآمدات 13.10 فیصد یا 2ارب ڈالر بڑھ کر 17.07|ارب ڈالر تک پہنچ گئیں مگر درآمدات اس سے بھی زیادہ یعنی 15.57 فیصد یا 5ارب97کروڑ30لاکھ ڈالرکے اضافے سے 44ارب 34کروڑ 20لاکھ ڈالر تک پہنچ گئیں۔
بجٹ کی آمد آمد ہے۔ ایکسپریس میڈیا گروپ کی یہ روایت ہے کہ ہر سال پری بجٹ سیمینار منعقد کیا جاتا ہے۔

حسب روایت اس برس بھی اسلام آباد کے مقامی ہوٹل میں گزشتہ دنوں ’’پری بجٹ سیمینار ‘‘ کا انعقاد کیا گیا جو تین سیشنز پر مبنی تھا۔ پہلے سیشن کے مہمان خصوصی وزیراعظم کے مشیر برائے ریونیو سینیٹر ہارون اختر خان تھے جبکہ مہمانان گرامی میں سابق فنانس سیکرٹری ڈاکٹر وقار مسعود، سابق چیئرمین ایف بی آر ڈاکٹر ارشاد، اسلامک اکانومسٹ ڈاکٹر اسد زمان، صدر اسلام آباد چیمبر آف کامرس اینڈ انڈسٹری شیخ عامر وحید اور گولڈ میڈلسٹ چارٹرڈ اکاؤنٹینٹ خرم جاہ شامل تھے۔

دوسرے سیشن کے مہمان خصوصی وفاقی وزیر برائے تجارت و ٹیکسٹائل پرویز ملک تھے جبکہ مہمانان گرامی میںسابق وزیر مملکت برائے خزانہ عمر ایوب، چیئرمین بورڈ آف انوسٹمنٹ نعیم  زمیندار، چیف اکانومسٹ آف پاکستان ڈاکٹر محمد ندیم جاوید، سابق ایڈوائزر ورلڈ بینک ڈاکٹر عابد حسن اور ایف بی آر کے سابق ممبر شاہد حسین اسد شامل تھے۔ تیسرے سیشن کے مہمان خصوصی وزیر مملکت برائے خزانہ رانا محمد افضل تھے جبکہ مہمانان گرامی میں چیئرمین ٹیکسیشن کمیٹی و کونسل ممبر انسٹی ٹیوٹ آف چارٹرڈ اکاؤٹنٹس آف پاکستان اشفاق تولہ، چیئرمین پاکستان ایگریکلچرل ریسرچ کونسل ڈاکٹر یوسف ظفر اور ریسرچر ایس ڈی پی آئی عرفان احمد چٹھہ شامل تھے۔ واضح رہے کہ سال 2018ء کے بجٹ کے حوالے سے یہ کسی بھی میڈیا گروپ کی جانب سے پہلا سیمینار ہے جو ایکسپریس میڈیا گروپ کا اعزاز ہے۔ سیمینار میں بجٹ کے مختلف پہلوؤں پر سیر حاصل گفتگو ہوئی جو نذر قارئین ہے۔
 ہارون اختر خان
(وزیر اعظم کے مشیر برائے ریونیو)

حکومت آئندہ سال کے بجٹ میں نئے ٹیکس نہیں لگائے گی۔ فائلرز کو بریکس ملیں گی تاہم نا ن فائلرز کے لئے نان فائلر رہنا مشکل ہوجائے گا۔ ٹیکس چوری کے خاتمے کے لئے قانون سازی کی گئی ہے اور ’’او ای سی ڈی‘‘ کا رکن بننے کے اثرات آئیں گے۔ نادرا اور بنکوں کے ساتھ معلومات کا تبادلہ کر رہے ہیں ۔ ایف بی آر میں افسران کی تعیناتی فیڈرل پبلک سروس کمیشن کے ذریعے کی جارہی ہے جس سے ادارے کی کارکردگی میں بہتری آئے گی۔ حکومت کسی کے ساتھ ناانصافی نہیں کرے گی مگر ٹیکس چوری کو برداشت نہیں کیاجائے گا، اس سے ملک مضبوط ہوگا کیونکہ دنیاکے تمام ترقی یافتہ ممالک بھی اسی طرح ہی مضبوط ہوئے ہیں۔کسی بھی کمپنی کا ٹیکس آڈٹ تین سال میں ایک مرتبہ ہوگا جبکہ تنخواہ دار طبقے کا ٹیکس آڈٹ ختم کردیا گیا ہے۔

بحیثیت قوم ہم ٹیکس کی ادائیگی کے لئے تیار نہیں ہیں۔ دنیابھر میں ٹیکس کا نظام نافذ کیا جاتا ہے اورکسی بھی ملک میں ٹیکسوں کا رضاکارانہ نظام موجود نہیں ہے۔ ایف بی آر کی جانب سے جس شخص کو ٹیکس نوٹس ملتا ہے وہ یہ سمجھ لیتاہے کہ اس کو ادارے کی جانب سے ہراساں کیاجارہاہے، میرے نزدیک سرمایہ کار یا قابل ٹیکس آمدنی والے شخص کوٹیکس نوٹس ملنا ہراسگی کے زمرے میں نہیں آتا۔ دنیا کا کوئی بھی ملک ایمنسٹی سکیم کے ذریعے ملک سے باہر پڑا ہوا پیسہ واپس لانے میں کامیاب نہیں ہوا، یہ سکیم محض ایک ترغیب ہے۔ایمنسٹی سکیم سے معیشت بہتر ہوگی، اس کے ذریعے 5سے 10 ارب ڈالر ملک میں واپس آنے کے امکانات ہیں۔ لوگ ٹیکس سے بچنے کیلئے اور ایف بی آر، نیب و ایف آئی اے کے ڈر سے اپنا پیسہ ملک سے باہر رکھتے ہیں ۔

ایف بی آر کو سابقہ ادوار میں بہتر کیاگیاتاہم ابھی اسے مزید بہتر کرناہے۔ میرے نزدیک اگر اس ادارے کواچھی قیادت دی جائے تو یہ بہترین کام کرے گا۔ حکومت دفاعی اخراجات، ترقیاتی پروگراموں، بجلی کی پیداوار کے منصوبوں سمیت دیگر اقدامات کے لئے فنڈز میں کمی نہیں کرسکتی۔ ہمارے ہاں رضاکارانہ ٹیکس ادائیگی کا رجحان کم ہے۔ مختلف شعبوں سے تعلق رکھنے والے افراد کی آمدنی زیادہ ہوتی ہے مگر وہ ظاہر کم کرتے ہیں۔ ملٹی نیشنل کمپنیاں ملک میں سیاسی عدم استحکام کی وجہ سے گزشتہ 7 برسوںسے سرمایہ کاری نہیں کر رہیں۔ یہ بات حقیقت ہے کہ روپے کی قدر میں کمی سے حکومت نے بہت فائدہ اٹھایاہے تاہم یہ مستقل حل نہیں ہے۔ ہمیں پیداواری شعبے کی ترقی پر توجہ دینا ہوگی کیونکہ صنعتی ترقی کے بغیر آگے بڑھنا مشکل ہے۔مختلف ممالک کے ساتھ آزادتجارتی معاہدوں کے پیداواری شعبے پر اثرات مرتب ہوئے ہیں، اس سے درآمدات میں اضافہ جبکہ مقامی صنعت  متاثر ہوئی ہے۔ ملک میں کام کرنے والی ملٹی نیشنل کمپنیاں، بیرون ملک سے آنے والی زیر و ریٹڈ مصنوعات |سے مطابقت نہیں کر سکتیں۔ حکومت اگر کرنٹ اکاوئنٹ خسارے اور تجارتی خسارے کو کم نہ کرسکی تو جی ڈی پی کے 7 فیصد کا ہدف حاصل نہیں ہوپائے گا ۔
کراچی:  اسٹیٹ بینک نے اوپن کرنسی مارکیٹ میں امریکی ڈالر کی بڑھتی ہوئی قدر پر تشویش کا اظہار کیا ہے۔

اسٹیٹ بینک حکام نے ایکس چینج کمپنیوں کے نمائندوں پر مشتمل وفد سے ملاقات کے دوران کہا کہ اسٹیٹ بینک نے اوپن کرنسی مارکیٹ میں امریکی ڈالر کی بڑھتی ہوئی قدر پر تشویش کا اظہارکرتے ہوئے ایکس چینج کمپنیوں پر واضح کیاہے کہ انٹربینک اور اوپن مارکیٹ کے درمیان قدر کا فرق 3 فیصد تک پہنچ گیاہے جو اس سے قبل ایک تا2 فیصد تک محدود ہوتی تھی۔ اجلاس میں مارکیٹ میں ڈالر کی بڑھتی ہوئی طلب اور اوپن مارکیٹ میں ڈالر مہنگا ہونے پر غور کیا گیا۔

واضح رہے کہ انٹربینک مارکیٹ میں ڈالر کی قدر115روپے 72 پیسے روپے پرمستحکم رہنے کے باوجوداوپن مارکیٹ میں گزشتہ پیر سے ڈالر کی قدر میں بتدریج اضافے کا سلسلہ شروع ہوا جس کے نتیجے میں گزشتہ ایک ہفتے میں روپے کی نسبت امریکی ڈالر کی قدر1روپے 60 روپے یا01.37 فیصد بڑھ گئی ہے۔ پیر کونئے مالی ہفتے کے پہلے دن بھی ڈالر کی قدر20 پیسے بڑھی۔
اوپن مارکیٹ میں ڈالر کی قدر میں تسلسل سے اضافے پراسٹیٹ بینک حکام نے ایکس چینج کمپنیوں کو ہدایت کی ہے کہ ڈالر کی اوپن مارکیٹ اور انٹر بینک قیمت کا فرق نہیں بڑھنا چاہیے، مارکیٹ میں ضرورت پڑنے پر اسٹیٹ بینک مداخلت کرے گا اورروپے کی قدر کو موجودہ سطح پر مستحکم رکھنے کے لیے اوپن مارکیٹ کو سپورٹ فراہم کرے گا۔

دوران اجلاس اسٹیٹ بینک حکام نے روپے کی قدر میں کمی کا امکان رد کرتے ہوئے طلب کی صورت میں ڈالرز فراہم کرنے کابھی عندیہ دیا۔

ایکس چینج کمپنیوں کے نمائندوں کا کہنا ہے کہ پراپرٹی کے سرمایہ کاروں کی ڈالرودیگر کرنسیوں میں بڑھتی ہوئی سرمایہ کاری کے علاوہ عمرہ سیزن کے آغاز جیسے عوامل کی وجہ سے اوپن مارکیٹ میں ڈالرکی یومیہ طلب دگنی ہوگئی ہے جویومیہ2 |تا 3ملین سے بڑھ کر 4تا5 ملین ڈالر تک پہنچ گئی ہے۔
اسلام آباد: مالی سال 2018-19ء کا وفاقی بجٹ مشیر خزانہ ڈاکٹر مفتاح اسماعیل 27 اپریل کو قومی اسمبلی میں پیش کریں گے۔

مشیر خزانہ نے مالی سال 2018-19ء کے بجٹ کی تیاری شروع کردی ہے، پاکستان میں گزشتہ سترسال سے ایسی کوئی مثال موجود نہیں کہ چار ماہ کا بجٹ پیش کیا جائے تاہم وزارت خزانہ کے حکام کے مطابق بجٹ کے اعداد و شمارکوحتمی شکل |وزیراعظم کی صدارت میں این ای سی کے آج ہونے والے اجلاس میں دے دی جائے گی ۔
کراچی: وفاقی حکومت کراچی پیکیج کے تحت بلدیہ عظمیٰ کراچی کو50فائر ٹینڈرز اور 4 اسنارکل فراہم کرے گی تاکہ تباہ حال محکمہ فائر بریگیڈ شہر میں آتشزدگی کے واقعات پر فعال طریقے سے قابو پاسکے۔

وزیر اعظم شاہد خاقان عباسی نے 12اگست 2017 میں کراچی کے دورے کے موقع پر کراچی کے لیے25ارب روپے کا ترقیاتی پیکیج منظور کیا تھا پلاننگ کمیشن نے 10نومبر 2017کو رواں مالی سال کراچی ترقیاتی پیکیج کے لیے 8 ارب روپے مختص کردیے۔

وزیر اعظم کی ہدایت پر کراچی پیکیج کے تحت ترقیاتی منصوبے بلدیہ عظمیٰ کراچی کی مشاورت سے بنائے جارہے ہیں تاہم یہ ترقیاتی فنڈز بلدیہ عظمیٰ کراچی کو فراہم نہیں کیے جائیں گے بلکہ تمام ترقیاتی اسکیمیں وفاقی حکومت کے ادارہ کراچی انفرااسٹرکچر ڈیولپمنٹ کمپنی(کے آئی ڈی سی) کی زیر نگرانی تعمیر ہونگی۔
کراچی انفرااسٹرکچر ڈیولپمنٹ کمپنی کے جنرل منیجر زبیر چنہ نے ایکسپریس کو بتایا کہ وفاقی حکومت نے بلدیہ عظمیٰ کراچی کے فائر فائنٹنگ نظام کو مضبوط اور بہتر بنانے کے لیے ایک ارب 86کروڑ روپے مختص کردیے ہیں جس سے 50فائر ٹینڈر اور 4اسنارکل خریدی جائیں گی اس ضمن میں کے آئی ڈی سی نے ٹینڈر بھی طلب کرلیے ہیں اور کنٹریکٹرز سے تجاویز مانگی گئی ہیں۔

انھوں نے کہا کہ یہ ٹینڈر کارروائی ایک ماہ میں مکمل کرلی جائے گی50 فائر ٹینڈرز کی خریداری 6 ماہ میں مکمل کرکے بلدیہ عظمیٰ کراچی کے حوالے کردیے جائیں گے جبکہ 4اسنارکل 8ماہ میں آئیں گی۔

آل پاکستان فائر اینڈ ریسکیو ورکرز ایسوی ایشن کے جنرل سیکریٹری سید ذوالفقار شاہ نے وفاقی حکومت کی جانب سے 50 فائر ٹینڈرز اور 4اسنارکل کی فراہمی خوش آئند قرار دیتے ہوئے کہاہے کہ ان گاڑیوں کی شمولیت سے محکمہ فائر بریگیڈ مستحکم ہوگا لیکن ضرورت اس بات کی ہے کہ محکمہ کو جدید خطوط پر آراستہ کرنے کے لیے کم ازکم10 ارب روپے مختص کیے جائیں۔

ذوالفقار شاہ نے کہا کہ کہ محکمہ فائر بریگیڈ برسوں سے تباہ حالی کا شکار ہے اور20سال سے اس اہم شعبے کو تمام حکومتوں نے لاوارث چھوڑ رکھا ہے اس وقت فائر بریگیڈ کی 32 فائر ٹینڈرز اور ایک اسنارکل صحیح حالت میں ہیں جبکہ 16فائر ٹینڈرز اور 3اسنارکل برسوں سے خراب پڑے ہیں انھوں نے کہا کہ 2کروڑ سے زائد آبادی کے شہر کے محکمہ فائر بریگیڈ کے پاس مجموعی طور پر 48 فائر ٹینڈرز، 4 اسنارکل، 2ریسکیو وین، ایک ریڈیو موبائل، ایک کمانڈ وہیکل، ایک بریک ڈاؤن،10 ہزار گیلن پانی کے 4 باؤزر اور2 پانی کے ٹینکرز، 1200 فائر فائٹرز اور 22فائر اسٹیشن ہیں 22فائر اسٹیشنوں میں سے 5مقامات پر انفرااسٹرکچر ہی موجود نہیں اور عارضی فائر اسٹیشن قائم کیے گئے ہیں۔

بولٹن مارکیٹ، بلدیہ ٹاؤن، ماڑی پور ٹرک اڈہ، گلشن معمار اور گلشن اقبال میں عارضی فائر اسٹیشن قائم ہیں جہاں نہ تو بالائی اور نہ ہی اوورہیڈ ٹینک موجود ہیں ان مقامات پر صرف ایک فائر ٹینڈر کھڑی کردی گئی ہے ایمرجنسی کی صورت میں قریبی ہائیڈرنٹس سے ان گاڑیوں میں پانی بھرا جاتا ہے ذوالفقار شاہ کے مطابق عالمی معیار کے مطابق ایک لاکھ کی آبادی کیلئے ایک فائر ٹینڈر ایک فائر اسٹیشن ہونا چاہیے اور دس لاکھ کی آبادی پر ایک اسنارکل موجود ہونا چاہیے۔

اس طرح کراچی میں 200فائر ٹنیڈرز، 200 فائر اسٹیشنز اور 20اسنارکل ہونا چاہیے، کراچی شہر میں سالانہ ساڑھے 3 ہزار آگ لگنے کے واقعات رونما ہوتے ہیں، محکمہ فائر بریگیڈ کی صورتحال اس وقت نہایت ابتر ہے، آگ بجھانے والی آلات کی کمی، فائرفائٹرز کو جدید بنیادوں پر تربیت نہیں دی جارہی ہے، بلدیہ عظمیٰ کراچی فائر فائٹرز کو فائر الاؤنسز کی بروقت ادائیگی نہیں کرتی۔

آتشزدگی کے سانحے کے موقع پر فائر فائٹرز بغیر حفاظتی انتظامات آگ بجھانے کے عمل میں حصہ لیتے ہیں اور اکثر وبیشتر زخمی ہوجاتے ہیں، زحمی ہونے کی صورت میں ان فائر فائٹرز کو بے یارومددگار کو چھوڑ دیا جاتا ہے اور انھیں اپنا علاج خود کرنا پڑتا ہے، ان وجوہات کے سبب یہ ادارہ اس قابل نہیں کہ شہر میں ہونے والی بڑے آتشزدگی کے سانحہ پر غیرمعمولی کارکردگی دکھا سکے۔

|ذوالفقار شاہ نے وفاقی حکومت سے مطالبہ کیا کہ محکمہ فائر بریگیڈ کو ممستحکم کرنے کیلیے دس ارب روپے مختص کیے جائیں جس میں فائر فائٹرز کی فلاح و بہبود کیلیے بھی فنڈز رکھے جائیں۔
اسلام آباد: حکومت نے برآمدات کے فروغ اور برآمدی شعبے کو عالمی دنیا میں زیادہ مسابقتی بنانے کے لیے مقامی پیداواری صنعت کو پیداواری لاگت کے تناسب سے اسٹریٹجک تحفظ فراہم کرنے کا فیصلہ کیاہے۔

ذرائع کے مطابق وزارت تجارت نے گرتی ہوئی برآمدات اور ملکی مصنوعات میں مسابقت نہ ہونے کے تناظر میں مقامی صنعت کو تحفظ دلانے کا فیصلہ کیاہے اور غیر ملکی مصنوعات کے مقابلے میں مقامی صنعت کو ایک خاص مدت تک مراعات دی جائیں گی اور مقررہ عرصہ گزرنے کے بعدوہ مراعات مرحلہ وار واپس لے لی جائیں گی۔ اس اقدام سے مقامی صنعت کو زیادہ مسابقتی بنانے میں مدد ملے گی اور پیداوار میں بہتری لائی جائے۔

ذرائع کے مطابق وزارت تجارت کی جانب سے فیصلہ کیاگیاہے کہ مصنوعات کی پیداوار کے مراحل کے ساتھ ساتھ ان کے ٹیرف میں اضافے کے طریقہ کار کو برقرار رکھاجائے گا اور ٹیرف میں تیزی سے اضافے کی حوصلہ شکنی کی جائے گی اور درآمدی صنعت کے مقابلے میں مقامی صنعت میں مسابقت پیدا کرنے کیلیے مقامی صنعت کا حجم بڑھایاجائے گا۔
ذرائع نے مزید بتایاکہ گزشتہ چند برس کے دوران دنیا کی بیس تیزی سے ترقی کرتی ہوئی معیشتوں میں امپورٹ ٹیرف کم کیا گیا ہے جبکہ پاکستان میں اس کے برعکس پالیسی اپنائی گئی ہے اور امپورٹ ٹیرف میں 11 فیصد کا اضافہ کیا گیا ہے جس سے برآمدات پر منفی اثرات مرتب ہوئے2001 میں ٹیرف کو 18.91فیصد سے کم کرکے 8.92 فیصد کیاگیا جس سے برآمدا ت میں 170فیصد کا اضافہ ہوا۔

ذرائع نے بتایاکہ اس عرصے کے دوران برآمدات 9.2 ار ب ڈالر سے بڑھ کر 24.08 ارب ڈالر تک پہنچ گئیں۔ ٹیرف لبرالائزیشن کو واپس کرنے سے برآمدات میں کمی ہوئی اور اس فیصلے سے برآمدات میں 18 فیصد کی کمی ہوئی اور برآمدات 20.4 ارب تک آگئیں۔ ذرائع نے بتایاکہ ملکی برآمدات میں کمی کی ایک بڑی وجہ ٹیرف اور ٹیکسز ہیں جن کی وجہ سے صنعتی پیداوار عالمی دنیا میں غیر مسابقتی ہوتی جار ہی ہے۔

ذرائع کے مطابق 2010-16 ٹیرف ریونیو میں 169 فیصد کا اضافہ ہوا ہے جبکہ درآمدات میں صرف 17 فیصد کا اضافہ ہوا۔ ذرائع کے مطابق 2013 کے دوران ٹیرف لائنز105 تھیں جو 2017 میں بڑھ کر 1500 تک پہنچ گئیں۔ درآمدی ریونیو میں ریگولیٹری ڈیوٹیز کا حصہ 1.05 فیصد سے بڑھ کر 8 فیصد تک پہنچ گیاہے۔

اس سلسلے میں رابطہ کرنے پر وزارت تجارت کے ترجمان نے بتایاکہ وزارت تجارت نے برآمدی شعبے کو بہتری کیلیے متعدد اقدامات تجویز کیے ہیں اور متعلقہ شراکت داروں سے بھی تجاویز مانگی ہیں۔ شراکت داروں کی جانب سے ملنے والی تجاویز |کو پالیسی کا حصہ بنایاجائے گا۔ انھوںنے بتایاکہ وزارت تجارت کی کوشش ہے کہ برآمدی شعبے میں زیادہ سے زیادہ بہتری لائی جائے۔
اسلام آباد: ملک میں10 کروڑ بالغ افراد بینک اکاؤنٹس ہولڈرز نہیں ہیں جبکہ13 فیصد افراد مالیاتی اداروں میں اکاؤنٹ کھلوانے کے حوالے سے مذہبی خدشات رکھتے ہیں۔

عالمی بینک کی ایک رپورٹ کے مطابق ترکی میں مذہبی اعتراضات کے باعث19 فیصد آبادی بینک اکاؤنٹس نہیں رکھتی۔ رپورٹ کے مطابق جنوبی ایشیا کے خطے میں بینک اکاؤنٹس نہ رکھنے والوں کی شرح دیگر ممالک کے مقابلے میں زائد ہے جبکہ عالمی |سطح پر ایسے بالغ افراد کی تعداد1.7 ارب ریکارڈ کی گئی ہے۔ رپورٹ کے مطابق چین میں بینک اکاؤنٹ نہ رکھنے والوں کی تعداد سب سے زائد ہے جو225 ملین سے زائد ہے۔
اسلام آباد: نیشنل ہائی وے اتھارٹی کی جانب سے سکھر ملتان موٹر وے(ایم فائیو) پر41 فیصد کام کرلیا گیا ہے۔

نیشنل ہائی وے اتھارٹی (این ایچ اے) کی جانب سے سکھر ملتان موٹر وے پر41 فیصد تک کام کر لیا گیا ہے۔ سکھر ملتان موٹر وے پر نیشنل ہائی وے اتھارٹی کی جانب سے اگست 2016میں تعمیراتی کام کا آغاز کیا گیا تھا۔

یہ موٹروے سکھر اورملتان کے درمیان فاصلوں کو کم کرنے کے لیے انتہائی اہم موٹر وے ہے ، سکھر ملتان موٹرو ے مجموعی طور پر 392کلومیٹر پر مشتمل ہے جس پر مجموعی طور پر 294ارب روپے تخمینہ لاگت ہے اس موٹرو ے کی تعمیر کی تکمیل اگست 2019ہے 392کلومیٹر پر مشتمل سکھر ملتان موٹرو ے 6لائن پر مشتمل موٹر وے ہے جو کہ ملتان سے شروع ہو کر سکھر پر اختتام پذیر ہو تی ہے.
سکھرملتان موٹر وے کے اسپیڈ ڈیزائن کے مطابق اس موٹر وے پر 120کلومیٹر فی گھنٹہ کی رفتا ر سے ٹریفک چل سکے گی اور اس موٹر وے پر11انٹر چینج ہو ں گی، سکھر ملتان موٹر وے پر 8بڑے پل ہوں گے اور 30 چھوٹے پل ہوں گے جبکہ سکھر ملتان موٹر وے پر 250کے قریب انڈ ر پاس تعمیر کیے جائیں گے۔

اس کے علا وہ اس موٹر وے پر مجموعی طور پر 22ٹول پلا زے تعمیر کیے جائیں گے اور12کے قریب سروس ایریا ز کی تعمیر بھی کی جائے گی۔ ذرائع کے مطابق اس وقت تک نیشنل ہائی وے اتھارٹی کی جانب سے سکھر ملتان موٹرو ے پر 41فیصد |سے زائد کام کر لیا گیا ہے اور اگست 2019 تک اس موٹر وے کی تعمیر مکمل کر لی جائے گی۔
|
 کراچی: کراچی کے 7 صنعتی علاقوں کی نمائندہ ایسوسی ایشنز نے حکومت کوبجلی اور پانی کا بحران ختم کرنے کا الٹی میٹم دیتے ہوئے واضح کیا ہے کہ الٹی میٹم کی مدت ختم ہونے پرکراچی کی تمام صنعتی علاقوں میں قائم صنعتوں کی تالا بندی کردی جائے گی۔

منگل کو پی ایچ ایم اے ہاؤس میں کراچی انڈسٹریل فورم کے تحت 7 صنعتی علاقوں سائٹ، کورنگی، لانڈھی، فیڈرل بی ایریا، نارتھ کراچی، سائٹ سپرہائی وے، بن قاسم انڈسٹریل ایسوسی ایشنز کے نمائندوں کے ہمراہ فورم کے کنوینرجاوید بلوانی نے پریس کانفرنس سے خطاب کے دوران کہا کہ 20 روز سے صنعتی علاقوں میں میں8 سے10 گھنٹے کی لوڈشیڈنگ اور 25 دن سے پانی کی عدم فراہمی سے شہر کی15 ہزار صنعتوں کی پیداواری سرگرمیاں50 فیصد گھٹ گئی ہیں لیکن وفاقی اور سندھ حکومت اس ضمن میں کوئی کردار ادا کرنے میں دلچسپی نہیں لے رہی ہیں۔سلام آباد: پاکستان ریلویز کے لیے آئندہ مالی سال  2018-19کے لیے  40 ارب سے زائد مختص کرنے کی تجویز ہے جس میں جاری منصوبوں اور نئے منصوبوں کے لیے مختص کردہ فنڈز شامل ہیں۔

ایم ایل ون کے ٹریک اور حویلیاں میں ڈرائی پورٹ کی تعمیر کے لیے 3 کروڑ 90 لاکھ روپے، اسٹاف کوارٹرز کے لیے33کروڑ 50 لاکھ روپے مانگے گئے ہیں۔ خانیوال سے رائیونڈ ٹریک ڈبل کرنے کے لیے ایک ارب 10 کروڑ 30 لاکھ روپے، فزیبلٹی اسٹڈی کے لیے متفرق 3 کروڑ 20 لاکھ روپے رکھنے کی تجویز ہے۔

ریلوے ٹریک کی مرمت کیلیے 87کروڑ70 لاکھ روپے،2010 سیلاب سے متاثرہ حصوں کی بحالی کے لیے 2ارب 55 کروڑ 10 لاکھ روپے،دسمبر 2007 میں بینظیر بھٹو شہید کی شہادت پر ہونے والے ریلوے کے نقصان کی بحالی کیلیے ایک ارب 70 کروڑ 50 لاکھ روپے ،خانپورلودھراں سیکشن کے ریلوے ٹریک کی مرمت کیلیے 1510 ملین روپے، حویلیاں سے پاک چین بارڈر تک ریلوے لائن کی فزیبلٹی اسٹڈی کیلیے 10 لاکھ، ایم ایل تھری کے لیے فزیبلٹی اسٹڈی کیلیے 168 ملین روپے رکھنے کی تجویز ہے۔
|
ثاقب بشیر  پير 23 اپريل 2018

جاری منصوبوں کیلیے کل بجٹ کا96فیصد،نئے منصوبوں کیلیے4 فیصد فنڈز مانگے گئے ہیں۔ فوٹو: فائل 
جاری منصوبوں کیلیے کل بجٹ کا96فیصد،نئے منصوبوں کیلیے4 فیصد فنڈز مانگے گئے ہیں۔ فوٹو: فائل


اسلام آباد: پاکستان ریلویز کے لیے آئندہ مالی سال  2018-19کے لیے  40 ارب سے زائد مختص کرنے کی تجویز ہے جس میں جاری منصوبوں اور نئے منصوبوں کے لیے مختص کردہ فنڈز شامل ہیں۔

ایم ایل ون کے ٹریک اور حویلیاں میں ڈرائی پورٹ کی تعمیر کے لیے 3 کروڑ 90 لاکھ روپے، اسٹاف کوارٹرز کے لیے33کروڑ 50 لاکھ روپے مانگے گئے ہیں۔ خانیوال سے رائیونڈ ٹریک ڈبل کرنے کے لیے ایک ارب 10 کروڑ 30 لاکھ روپے، فزیبلٹی اسٹڈی کے لیے متفرق 3 کروڑ 20 لاکھ روپے رکھنے کی تجویز ہے۔


 
ریلوے ٹریک کی مرمت کیلیے 87کروڑ70 لاکھ روپے،2010 سیلاب سے متاثرہ حصوں کی بحالی کے لیے 2ارب 55 کروڑ 10 لاکھ روپے،دسمبر 2007 میں بینظیر بھٹو شہید کی شہادت پر ہونے والے ریلوے کے نقصان کی بحالی کیلیے ایک ارب 70 کروڑ 50 لاکھ روپے ،خانپورلودھراں سیکشن کے ریلوے ٹریک کی مرمت کیلیے 1510 ملین روپے، حویلیاں سے پاک چین بارڈر تک ریلوے لائن کی فزیبلٹی اسٹڈی کیلیے 10 لاکھ، ایم ایل تھری کے لیے فزیبلٹی اسٹڈی کیلیے 168 ملین روپے رکھنے کی تجویز ہے۔


|
 کراچی: کراچی کے 7 صنعتی علاقوں کی نمائندہ ایسوسی ایشنز نے حکومت کوبجلی اور پانی کا بحران ختم کرنے کا الٹی میٹم دیتے ہوئے واضح کیا ہے کہ الٹی میٹم کی مدت ختم ہونے پرکراچی کی تمام صنعتی علاقوں میں قائم صنعتوں کی تالا بندی کردی جائے گی۔

منگل کو پی ایچ ایم اے ہاؤس میں کراچی انڈسٹریل فورم کے تحت 7 صنعتی علاقوں سائٹ، کورنگی، لانڈھی، فیڈرل بی ایریا، نارتھ کراچی، سائٹ سپرہائی وے، بن قاسم انڈسٹریل ایسوسی ایشنز کے نمائندوں کے ہمراہ فورم کے کنوینرجاوید بلوانی نے پریس کانفرنس سے خطاب کے دوران کہا کہ 20 روز سے صنعتی علاقوں میں میں8 سے10 گھنٹے کی لوڈشیڈنگ اور 25 دن سے پانی کی عدم فراہمی سے شہر کی15 ہزار صنعتوں کی پیداواری سرگرمیاں50 فیصد گھٹ گئی ہیں لیکن وفاقی اور سندھ حکومت اس ضمن میں کوئی کردار ادا کرنے میں دلچسپی نہیں لے رہی ہیں۔
|
کراچی: چھوٹے تاجروں نے بدعنوان انکم ٹیکس حکام کی جانب سے ٹیکس دھندہ چھوٹے تاجروں کوہراساں کرنے کے خلاف ان لینڈ ریونیو سروس کے مرکزی دفترکا گھیراؤ کرنے کا اعلان کردیا ہے۔

یہ اعلان آل پاکستان آرگنائزیشن آف اسمال ٹریڈرز اینڈ کاٹیج انڈسٹریز کے صدر محمود حامد نے آل کراچی جیولرز اینڈ مینو فیکچرز ویلفئیر ایسوسی ایشن کے ساتھ منعقدہ اجلاس کے دوران کہی۔ اجلاس کو بتایا گیا کہ ڈپٹی کمشنروانکم ٹیکس یونٹ 5رینج Aزون ivکے اہلکاروں کی ناجائز اور غیر قانونی حکمت عملی بڑھتی جا رہی ہے۔

اجلاس کوبتایاگیا کہ کورنگی 6نمبر مارکیٹ کے 3دکاندار گزشتہ 25سال سے انکم ٹیکس ادا کر رہے ہیں لیکن انکم ٹیکس اہلکاروں نے تینوں بھائیوں کے نام اسکروٹنی کی فہرست سے نکالنے کیلیے ہوئے ان سے مبینہ طور پررشوت طلب کی ہے، آر ٹی او تھری، جی ایچ جتوئی نے تاجروں کو رشوت نہ دینے پر زندگی خراب کر نے کی دھمکی دی ہے جس کی شکایت حکامِ بالا کو کی گئی مگر راشی اور بدعنوان اہلکار کے خلاف کوئی کارروائی نہیں کی گئی۔
|
کراچی:  ملک میں براہ راست بیرونی سرمایہ کاری رواں مالی سال کے ابتدائی 9 ماہ کے دوران 2ارب ڈالر سے تجاوز کرگئی جس میں سب سے بڑا حصہ چین کا 1ارب 34 کروڑ ڈالر رہا۔

اسٹیٹ بینک آف پاکستان کی جانب سے جاری کردہ اعدادوشمار کے مطابق جولائی 2017 سے مارچ 2018 تک کے 9 ماہ براہ راست بیرونی سرمایہ کاری (ایف ڈی آئی) 4.4 فیصد کے اضافے سے 2 ارب 9 کروڑ 41 لاکھ ڈالر تک پہنچ گئی جو گزشتہ مالی سال کی اسی مدت میں 2ارب 50لاکھ ڈالر تک محدود تھی، اس دوران پورٹ فولیو سرمایہ کاری میں بھی 73.1 فیصد کااضافہ ہوا۔جس کے نتیجے میں پورٹ فولیو انویسٹمنٹ سے انخلا 34 کروڑ 64 لاکھ ڈالر سے محدود ہو کر 9 کروڑ 33 لاکھ ڈالر رہ گیا تاہم یہ مثبت نہ ہوسکی۔

گزشتہ 9 ماہ میں مجموعی غیرملکی سرمایہ کاری2 ارب 63 کروڑ 62 لاکھ ڈالر  کے مقابل 68.9 فیصد بڑھ کر 4 ارب 45 کروڑ13لاکھ ڈالر تک پہنچ گئی جس کی بڑی وجہ ڈیٹ سیکیورٹیز میں 2 ارب 45کروڑ5 لاکھ ڈالر کی براہ راست بیرونی سرمایہ کاری رہی۔ اعدادوشمار کے مطابق مارچ میں براہ راست سرمایہ کاری گزشتہ سال کی31کروڑ 83 لاکھ ڈالر سے گھٹ کر 15کروڑ27 لاکھ ڈالر تک محدود ہو گئی جبکہ پورٹ فولیو انویسٹمنٹ 56 لاکھ ڈالر کے مقابلے میں 3 لاکھ ڈالر رہی تاہم فارن پبلک پورٹ فولیو انویسٹمنٹ سے 9 لاکھ ڈالر کے انخلا نے گزشتہ ماہ مجموعی غیرملکی سرمایہ کاری 15ارب 21 کروڑ ڈالر تک محدود کردی، مارچ 2017 میں فارن پبلک پورٹ فولیو انویسٹمنٹ سے 2 کروڑ 60 لاکھ ڈالر کا انخلا ہوا تھا۔
|
کراچی: تھائی ایئر ویز انٹرنیشنل کے کنٹری مینیجر کانا پورن اپی نان کل نے کہا ہے کہ پاکستان میں امن و امان کی صورتحال بہتر ہونے سے فضائی مسافرین کی تعداد بڑھ رہی ہے۔

کانا پورن اپی نان کل کا کہنا ہے کہ فی الحال تھائی ایئرویز کی پرواز بنکاک سے براستہ مسقط پاکستان کیلیے آپریٹ کی جارہی ہیں اور مستقبل میں براہ راست پروازیں چلائی جائیں گی۔

مقامی ہوٹل میں تھائی فوڈ فیسٹیول کے اختتام پر میڈیا سے بات چیت کرتے ہوئے انہوں نے کہا کہ فی الوقت میں کراچی اور لاہور کے لیے روزانہ پروازیں چلائی جارہی ہیں اور اسلام آباد کے لیے ہفتے میں4پروازیں چلتی ہیں۔

|


تھائی ایئرویز کی پروازیں بنکاک سے براستہ مسقط پاکستان کیلیے آپریٹ کی جارہی ہیں فوٹو: فائل
تھائی ایئرویز کی پروازیں بنکاک سے براستہ مسقط پاکستان کیلیے آپریٹ کی جارہی ہیں فوٹو: فائل


 کراچی: تھائی ایئر ویز انٹرنیشنل کے کنٹری مینیجر کانا پورن اپی نان کل نے کہا ہے کہ پاکستان میں امن و امان کی صورتحال بہتر ہونے سے فضائی مسافرین کی تعداد بڑھ رہی ہے۔

کانا پورن اپی نان کل کا کہنا ہے کہ فی الحال تھائی ایئرویز کی پرواز بنکاک سے براستہ مسقط پاکستان کیلیے آپریٹ کی جارہی ہیں اور مستقبل میں براہ راست پروازیں چلائی جائیں گی۔


 
مقامی ہوٹل میں تھائی فوڈ فیسٹیول کے اختتام پر میڈیا سے بات چیت کرتے ہوئے انہوں نے کہا کہ فی الوقت میں کراچی اور لاہور کے لیے روزانہ پروازیں چلائی جارہی ہیں اور اسلام آباد کے لیے ہفتے میں4پروازیں چلتی ہیں۔

|
روئی کی قلت پرقابو پانے کیلیے پیداواربڑھانے کے ساتھ معیار بھی بہترکیاجائیگا،ذرائع
 فوٹو : فائل
روئی کی قلت پرقابو پانے کیلیے پیداواربڑھانے کے ساتھ معیار بھی بہترکیاجائیگا،ذرائع فوٹو : فائل


 اسلام آباد: وفاقی حکومت نے آئندہ مالی سال کے وفاقی بجٹ میں کپاس کی پیداواربڑھانے کے لیے ڈھائی ارب روپے مالیت کا انڈومنٹ فنڈ قائم کرنے کا فیصلہ کیا ہے جس کے تحت ملک بھر میں عالمی معیار کے مطابق کپاس کی پیداوار کے فروغ کے لیے تحقیق کی جائے گی تاکہ ٹیکسٹائل سیکٹر کے انٹرنیشنل آرڈز پورے کرنے کے لیے اعلیٰ معیار کی روئی دستیاب ہو سکے۔

ذرائع کے مطابق اس وقت ملک میں سالانہ 25 سے 30لاکھ بیلز کپاس کی قلت کا سامنا ہے جسے درآمد سے پورا کیا جاتا ہے، پاکستان کو گزشتہ 6سال سے کپاس کی پیداوار میں مسلسل کمی کا سامنا کرنا پڑرہا ہے، 2011-12 میں کپاس کی پیداوار1کروڑ 48لاکھ 14ہزار بیلز اور ٹیکسٹائل ملز کی کھپت 1کروڑ41لاکھ 78ہزار بیلز تھی، 2012-13میں کپاس کی پیداوار 1کروڑ 30لاکھ 30 ہزار رہ گئی جبکہ مقامی کھپت بڑھ کر 1کروڑ 42لاکھ 9ہزار بیلز ہو گئی۔




سبسڈی دینے سے خزانے کوبھاری نقصان،کاشتکاربدستورادائیگیوںسے محروم
فوٹو : فائل)
سبسڈی دینے سے خزانے کوبھاری نقصان،کاشتکاربدستورادائیگیوںسے محروم فوٹو : فائل)


 اسلام آباد:  شوگر ملز مالکان نے اربوں روپے اعانت لینے کے علاوہ چینی کی برآمدپر50 ارب روپے کمالیے جبکہ کاشت کاروں کو تاحال ادائیگیاں نہیں کی گئیں جبکہ حکومت نے اب سبسڈی کم کرنے پرغورشروع کردیا ہے۔

شوگرمافیا کو اربوں کا فائدہ پہنچانے کے بعد اب مسلم لیگ ن کی حکومت نے اعتراف کیا ہے کہ ملز مالکان نے چینی کی برآمد پر اربوں روپے سبسڈی لینے کیلئے اسے گمراہ کیا گیا اورکاشت کاروں کے نام پر50ارب روپے کمالئے ۔ حکومت اب یہ بھی محسوس کررہی ہے کہ شوگرملزمالکان کسی ضابطے (ریگولیشن) کے بغیرکام کررہے ہیں ۔وہ چاہتی ہے کہ صوبائی حکومتیں ان کی نگرانی کریں ۔


 
حکومت نے کاشت کاروں کو ادائیگی کیلیے شوگرملزمالکان کوچینی کی برآمدکی اجازت دی تھی۔ گزشتہ سال دستمبرمیں اقتصادی رابطہ کمیٹی کے اجلاس میں ملزمالکان کو کم ازکم 15ارب روپے کافائدہ پہنچایا جوپہلے ہی پنجاب اورسندھ کے کاشت کاروں کو فی 40 کلوگرام گنے کیلئے صرف140روپے ادا کررہے تھے۔



ایکنک میں پونے5کھرب لاگت کے دیامربھاشاڈیم،لودھراںتاشاہدرہ ریلوے سگنلزتبدیلی ،پی ایس اوکوبجلی کیلیے فرنس آئل درآمدکی اجازت
فوٹو : فائل
ایکنک میں پونے5کھرب لاگت کے دیامربھاشاڈیم،لودھراںتاشاہدرہ ریلوے سگنلزتبدیلی ،پی ایس اوکوبجلی کیلیے فرنس آئل درآمدکی اجازت فوٹو : فائل


 اسلام آباد: وزیر اعظم شاہد خاقان عباسی کی صدارت میں منگل کو وزیراعظم آفس میں وفاقی کابینہ، قومی اقتصادی کونسل کی انتظامی کمیٹی (ایکنک) اور اقتصادی رابطہ کمیٹی کے اجلاس ہوئے جس میں اہم فیصلے کیے گئے۔

وفاقی کابینہ کے اجلاس میں مالی سال 2018-19 سے 2020-21 تک کے لیے میزانیاتی حکمت عملی (بجٹ اسٹرٹیجی پیپر) کی منظوری دی گئی جبکہ اجلاس کو مالی سال 2017-18 کے اقتصادی اشاریوں کے بارے میں بھی آگاہ کیا جس کے تحت آئندہ مالی سال 2018-19 کے وفاقی بجٹ کا مجموعی حجم ساڑھے 5 ہزار ارب روپے، ٹیکس وصولیوں کا ہدف ساڑھے 4ہزارارب روپے مقرر کرنے کی تجویز دی گئی ہے جبکہ وفاقی پی ایس ڈی پی کے تحت ترقیاتی بجٹ کا حجم  750 ارب روپے اور دفاع کے لیے ایک ہزار ارب روپے مختص کرنے کی تجویز دی گئی ہے۔



ایف بی آرکے استفسار پرجواب، معاملے کا جامع آڈٹ کرانے کی تجویز زیرغور ہے،ذرائع۔ فوٹو: فائل 
ایف بی آرکے استفسار پرجواب، معاملے کا جامع آڈٹ کرانے کی تجویز زیرغور ہے،ذرائع۔ فوٹو: فائل


 اسلام آباد:  کسٹمز کی جانب سے کوئٹہ، پشاور اور کراچی سے ضبط کی جانے والی 3 ہزار سے زائد نان کسٹمز پیڈ و اسمگل شدہ گاڑیاں فروخت کرنے کا انکشاف ہوا ہے۔

’’ایکسپریس‘‘ کو دستیاب دستاویز کے مطابق ایف بی آر کو کسٹمزکی جانب سے بتایا گیا کہ کسٹمز کراچی،کوئٹہ اور پشاور کے حکام نے گزشتہ 4سال کے دوران 3 ہزار 363 نان کسٹمز پیڈ و ٹیمپرڈ گاڑیاں پکڑ کر ضبط کیں جن میں سے 3ہزار 100 نان کسٹمز پیڈ اور ٹیمپرڈ گاڑیاں کسٹمز اتھارٹیز نے اوپن آکشن کے ذریعے فروخت کردیں۔
|
تجارت کا موجودہ رجحان نظر انداز، بلند بجٹ اہداف مقرر


تجارتی خسارہ29.2ارب ڈالر،سرمایہ کاری 17.2، بچت 13.3،گروتھ 6.2 اور مہنگائی کا ہدف 6 فیصدہوگا۔ فوٹو: فائل
تجارتی خسارہ29.2ارب ڈالر،سرمایہ کاری 17.2، بچت 13.3،گروتھ 6.2 اور مہنگائی کا ہدف 6 فیصدہوگا۔ فوٹو: فائل


اسلام آباد:  حکومت نے آئندہ مالی سال کیلیے کرنٹ اکاؤنٹ خسارے کا ہدف قومی پیداوار کا 3.8 یا 12.5ارب ڈالر مقرر کردیا۔

سالانہ منصوبہ رابطہ کمیٹی  (اے پی سی سی) کا اجلاس گزشتہ روز ہوا جس میں مالی سال 2018-19 کیلیے میکرواکنامک فریم ورک کی منظوری دے دی گئی، پلان اب قومی اقتصادی کونسل کو باضابطہ منظوری کیلیے پیش کیا جائیگا۔ سبکدوش ہونے والی حکومت نے مالی سال 2018-19 کیلیے قومی پیداوار میں اضافے کا ہدف 6.2 فیصد اور افراط زر کا ہدف 6 فیصد مقرر کیاہے۔


 
آئندہ مالی سال کیلیے حکومتی منظرنامے کے مطابق 2018-19 میں زرعی شعبے کی ممکنہ ٹھوس کارکردگی، صنعتی شعبے میں مستحکم نمو اور توانائی کی رسد میں بہتری کے تناظر میں اقتصادی ترقی کے امکانات مثبت ہیں۔
|
کراچی:  کراچی چیمبر آف کامرس اینڈانڈسٹری نے قانونی درآمدات کو فروغ دینے اور اسمگلنگ کی روک تھام کے لیے نئے وفاقی بجٹ میں خشک دودھ کی درآمد پر عائد ڈیوٹی وٹیکس کے ٹیرف میں کمی کی تجویز دے دی ہے۔

خشک دودھ کے درآمد کنندگان کے وفد نے حال ہی میں اقبال طیب کی سربراہی میں کراچی چیمبر کا دورہ کیا اور زائد ڈیوٹیز اور ٹیکسوں کی وجہ سے درآمدکنندگان کو درپیش مشکلات سے آگاہ کیا جس کے نتیجے میں خشک دودھ کی درآمدی لاگت تقریباً 55 فیصد تک بڑھ گئی ہے جس پر کراچی چیمبر کے صدر مفسر عطا ملک نے کہاکہ خشک دودھ چمن اور طورخم سرحد سے بغیر کسی جانچ پڑتال کے بڑے پیمانے پر اسمگل کیا جاتا ہے۔


|
 کراچی:  ڈائریکٹوریٹ کسٹمز انٹیلی جنس اینڈ انویسٹی گیشن میں اعلی سطح پر اختیارات کی جنگ اور نچلی سطح پرمن پسند افسران کی تقرریوں کے باعث انسداد اسمگلنگ مہم کی رفتار سست ہوگئی ہے۔

ذرائع نے بتایا کہ گزشتہ چند ماہ کے دوران ڈائریکٹوریٹ میں تعینات کیے جانے والے کہنہ مشق اور ایماندار افسران کی تقرریوں کے بعدانسداد اسمگلنگ مہم کے تحت پے درپے کاروائیوں میں بھاری مقدار میں غیرقانونی اشیا کی بازیابی پر جہاں اسمگلروں کا منظم گروہ خوفزدہ ہوا وہاں ڈائریکٹوریٹ کے کچھ اعلی افسران بھی مبینہ طورپرخفگی کا اظہارکررہے ہیں۔


 
کراچی ڈائریکٹوریٹ میں چند ماہ قبل بہترین کارکردگی کے حامل اعلیٰ افسران کے تبادلوں کے بعد نچلی سطح کی وہ ٹیم جو براہ راست انسداد اسمگلنگ کی مہم میں شریک ہوتے تھے کو ملک کے دیگر کلکٹریٹس میں تبادلے کردیے گئے، اسی طرح کسٹمزانٹیلی جنس ملتان میں رواں ماہ ڈائریکٹرکے عہدے پرڈاکٹرعدنان کوتعینات کرکے 19 یوم بعد ہی انہیں اثرورسوخ کی بنیاد پر دوبارہ ڈائریکٹر ٹریننگ لاہورتبادلہ کردیا گیا۔

|
اسلام آباد: سی پیک منصوبے کے تحت پاکستان میں خصوصی اقتصادی زونز میں صنعتیں قائم کرنے والے پاکستانی، چینی اور غیر ملکی سرمایہ کاروں کو یکساں خصوصی مراعات حاصل ہوں گی۔

سی پیک سیکریٹریٹ کے ذرائع کے مطابق خصوصی اقتصادی زونز میں صنعتیں قائم کرنے والے پاکستانی، چینی اور غیر ملکی سرمایہ کاروں کو ڈیوٹیوں اور ٹیکسوں سے استثنیٰ اور رعایتی قرضوں سمیت خصوصی مراعات حاصل کریں گے۔


|
بزنس رپورٹر  پير 23 اپريل 2018


آئندہ بجٹ میں کپاس پرتحقیق کیلیے2.5ارب مختص،پیداوارمیں اضافہ،معیاربہتربنایاجائے گا،نسیم عثمان۔ فوٹو: فائل
آئندہ بجٹ میں کپاس پرتحقیق کیلیے2.5ارب مختص،پیداوارمیں اضافہ،معیاربہتربنایاجائے گا،نسیم عثمان۔ فوٹو: فائل


کراچی: مقامی کاٹن مارکیٹ میں گزشتہ ہفتے کے دوران مجموعی طور پر استحکام رہا۔

ہفتے کے دوران ایک دن معیاری روئی کا بھاؤ فی من 8125 روپے کی سیزن کی بلند ترین سطح کو چھو گیا تاہم بعد ازاں بھاؤ فی من 7800 روپے پر ٹکا رہا۔ یوں صوبہ سندھ میں روئی کا بھاؤ فی من 6200 تا 7800 روپے جبکہ صوبہ پنجاب میں 6400 تا 7800 روپے رہا۔ کراچی کاٹن ایسوسی ایشن کی اسپاٹ ریٹ کمیٹی نے اسپاٹ ریٹ فی من 7500 روپے کے بھاؤ پر مستحکم رکھا۔


|
راولپنڈی: ایکسائز اینڈ ٹیکسیشن پنجاب نے صوبے بھر میں یکم مئی سے گاڑیوں کی رجسٹریشن کے لیے فروخت کنندہ اور خریدار کی بائیو میٹرک تصدیق شروع کر نے کا اعلان کر دیا۔

محکمہ ایکسائز، ٹیکسیشن و نارکوٹکس کنٹرول پنجاب کے ذرائع نے اے پی پی کو بتایاکہ گاڑیوں کی ملکیت کے عمل میں جعلسازی اور التوا کے روک تھام کے ساتھ ساتھ پنجاب حکومت نے یکم مئی 2018 سے گاڑی ٹرانسفر کروانے کے لیے فروخت کنندہ اور خریدار کی ازخود ای ٹی اوکے سامنے پیش ہو کر موقع پر بائیومیٹرک تصدیق کو لازم قرار دیا ہے اور خبردار کیاہے کہ یکم مئی کے بعد ٹرانسفر ڈیڈ کی بنیاد پر گاڑیوں کی ملکیت کی منتقلی کا پرانا طریقہ کار ختم کر دیا جائے گا۔


|
لاہور: قومی بچتوں کے فروغ کے لیے سینٹرل ڈائریکٹوریٹ آف نیشنل سیونگز حکومت پاکستان (محکمہ قومی بچت) کے زیر اہتمام 7500 روپے اور 25000 ہزار روپے کے قومی انعامی بانڈز کی قرعہ اندازی 2 مئی بروز بدھ منعقد ہو گی۔

7500 روپے کے انعامی بانڈ کی یہ رواں سال کی 11 ویں جبکہ مجموعی طور پر74 ویں قرعہ اندازی ہے، اس قرعہ اندازی کا پہلا انعام ڈیڑھ کروڑ روپے کا ایک، دوسراانعام50 لاکھ روپے کے تین اور تیسرا انعام93 ہزار روپے کے1696 انعامات ہیں، اس قرعہ اندازی میں فی سیریز1700 انعامات دیے جائیں گے۔

25000 روپے کے انعامی بانڈ کی قرعہ پر پہلا انعام5 کروڑروپے کا ایک، دوسرا انعام ایک کروڑ50 لاکھ روپے کے تین اور تیسرا انعام 3 لاکھ 12 ہزار روپے کے1696 انعامات ہیں، یہ قرعہ اندازی رواں سال کی12 ویں اور مجموعی طور پر25 ویں قرعہ اندازی ہے، اس قرعہ اندازی کے ذریعے 1700 خوش نصیب افراد کا چناؤ کیاجائے گا۔

کسی قسم کی رکاوٹ ڈالے بغیرجلداز جلد سراغ لگانے کیلیے وفاقی وزارت داخلہ سے رجوع کیا ہے، منسڑی آف انرجی اینڈ انفراسڑکچر۔ فوٹو: فائل
کسی قسم کی رکاوٹ ڈالے بغیرجلداز جلد سراغ لگانے کیلیے وفاقی وزارت داخلہ سے رجوع کیا ہے، منسڑی آف انرجی اینڈ انفراسڑکچر۔ فوٹو: فائل


راولپنڈی:  چینی حکام کی جانب سے کروٹ ہائیڈروپاورپروجیکٹ سے غائب چینی انجینئر کا سراغ لگانے کی ہدایات جاری کی ہیں۔

چینی حکام کی جانب سے کروٹ ہائیڈروپاورپروجیکٹ سے غائب چینی انجینئرسمیت میگامنصوبے پرکام کرنیوالی کمپنی کو سیکیورٹی کی وجہ سے درپیش مشکلات سے آگاہ کیے جانے کے بعدمحکمہ داخلہ پنجاب نے سیکیورٹی کو یقینی بنانے کیلیے موثر اقدامات کا ازسرنوجائزہ لے کر کام کرنے والی غیر ملکی کمپنی کے تحفظات کو دور کرنے اور غائب ہونیوالے چینی انجینئر کا سراغ لگانے کی ہدایات جاری کی ہیں۔


 

|
پی او ایف میں صنعتی مقاصد کیلیے نئی عمارتوں کی سفارش
پی او ایف میں صنعتی مقاصد کیلیے نئی عمارتوں کی سفارششیئرٹویٹ
تنویر محمود راجہ / حسیب حنیف / ظفر علی سپرا  پير 23 اپريل 2018


وزارت دفاعی پیداوار کی تعمیر کیلیے ایک ارب 20 کروڑ مختص کرنے کی تجویز۔ فوٹو: فائل
وزارت دفاعی پیداوار کی تعمیر کیلیے ایک ارب 20 کروڑ مختص کرنے کی تجویز۔ فوٹو: فائل


اسلام آباد: وزارت دفاعی پیداوار نے آئندہ بجٹ میں پاکستان آرڈننس فیکٹری (پی او ایف) واہ میں صنعتی مقاصد کیلیے نئی عمارتوں کی تعمیر کی سفارش کر دی۔

ذرائع کے مطابق منصوبے پر ایک ارب روپے سے زائد کی لاگت آئے گی، وزارت دفاعی پیداوار نے آئندہ مالی سال کے ترقیاتی بجٹ میں پاکستان آرڈننس فیکٹری واہ میں پی او ایف واہ کیلیے صنعتی عمارتوں کی تعمیر کیلئے ایک ارب 20 کروڑ روپے مختص کرنے کی سفارش کی ہے۔


 
ذرائع وزارت دفاعی پیداوار نے ایکسپریس کو بتایا کہ پی او ایف واہ نے اپنے پیداواری اہداف کو100فیصد مکمل کیا ہے،گزشتہ مالی سال کے دوران پی او ایف دفاعی ساز و سامان کی تیاری کے سلسلے میں مزید جدت لائی ہے تاہم آئندہ مالی سال کے دوران پی او ایف واہ میں صنعتی مقاصدکیلئے استعمال ہونیوالی نئی عمارتیں تعمیر کرنے کا فیصلہ کیا ہے۔
|
کراچی: زرمبادلہ کی طلب بڑھنے کی وجہ سے ہفتہ کو اوپن مارکیٹ میں ڈالر پہلی بار 118 روپے سے بھی تجاوزکرگیا جبکہ انٹربینک مارکیٹ میں جمعہ کو کاروبار ہفتے کے اختتام پر ڈالر کا ریٹ 115روپے 72 پیسے رہا۔

گزشتہ روز اوپن مارکیٹ میں ڈالر کی قدر 50پیسے کے اضافے سے 118روپے 20 پیسے ہوگئی جو اب تک کی بلند ترین سطح اور انٹربینک مارکیٹ کے مقابلے میں ڈھائی روپے زیادہ ہے جبکہ اسٹیٹ بینک محض 1 روپے کے اسپریڈ کی اجازت دیتا ہے۔


|
کراچی: پاکستان کسٹمزکے شعبہ آر اینڈ ڈی میں درآمدی کنسائمنٹس کی تمام معلومات سے آگہی کے باوجود منظم مافیا کسٹمزحکام کی مبینہ ملی بھگت سے خطرناک کیمیکلز، چھالیہ سمیت دیگر اشیا پر مشتمل کنسائمنٹس کی کلیئرنس کی سہولت سے استفادہ کررہا ہے۔

ٹریڈ سیکٹر کا کہنا ہے کہ مس ڈیکلریشن کے ذریعے ممنوع اشیاکی اسمگلنگ کوکسٹمزکے شعبہ آراینڈ ڈی کے پاس دستیاب ڈیٹا کے ذریعے مکمل طور پر روکاجاسکتا ہے لیکن متعلقہ حکام اس ڈیٹاکوانسداد اسمگلنگ میں استعمال کرنے کے بجائے مبینہ طور پرذاتی مفادات کے حصول کے لیے استعمال کررہے ہیں۔


 
ذرائع نے بتایا کہ سوئچ بل آف لیڈنگ کے ذریعے بھی ملک میں ممنوع اشیاکی اسمگلنگ کی جارہی ہے۔ ذرائع نے بتایا کہ کسٹمز اپریزمنٹ ایسٹ کلکٹریٹ میں تعینات پرنسپل اپریزر جن کے پاس آراینڈ ڈی کی قیادت کا بھی چارج ہے کی جانب سے ممنوع اشیا کی منظم اسمگلنگ روکنے کے لیے تاحال کوئی متحرک اقدام سامنے نہیں آیا ہے، یوں محسوس ہوتا ہے کہ ممنوع اشیاکی اسمگلنگ کی کھلی سہولت دی جارہی ہے۔
|
وزیراعظم کا دورہ کراچی؛ صنعت کاروں نے پانی و بجلی بحران پر دھرنے کی دھمکی دے دی
وزیراعظم کا دورہ کراچی؛ صنعت کاروں نے پانی و بجلی بحران پر دھرنے کی دھمکی دے دیشیئرٹویٹ
 میلتبصرے

فباٹی نے بھی 27 اپریل کو علامتی ہڑتال کرنے کااعلان کردیا،بحران حل نہ ہونے پر صنعتوں کی مستقل تالا بندی کا انتباہ۔ فوٹو:فائل
فباٹی نے بھی 27 اپریل کو علامتی ہڑتال کرنے کااعلان کردیا،بحران حل نہ ہونے پر صنعتوں کی مستقل تالا بندی کا انتباہ۔ فوٹو:فائل


کراچی: کراچی میں گرمی کا پارا چڑھتے ہی لوڈ شیڈنگ اور پانی کے بحران نے صنعت کاروں کو بھی اپنی لپیٹ میں لے لیا اور کراچی کے صنعت کاروں نے پیر 23 اپریل کو وزیر اعظم کی کراچی آمد پر کراچی پریس کلب کے باہر دھرنا دینے کا اعلان کردیا ہے جبکہ ایف بی ایریا ایسوسی ایشن آف ٹریڈ اینڈ انڈسٹری نے بجلی کی لوڈشیڈنگ اور پانی کی عدم دستیابی کے خلاف 27اپریل کو علامتی ہڑتال کرنے کا فیصلہ کیا ہے۔

سائٹ ایسوسی ایشن آف انڈسٹری کے جنرل باڈی اجلاس میں صنعت کاروں نے اس ضمن اہم فیصلے کیے، صنعت کاروں نے پیر کو وزیر اعظم شاہد خاقان عباسی کی کراچی آمد کے موقع پر نہ صرف احتجاج بلکہ دھرنے کی بھی دھمکی دے ڈالی۔


|
غیرمعیاری غذائی اشیا کی فراہمی پر سخت کارروائی کا انتباہ
غیرمعیاری غذائی اشیا کی فراہمی پر سخت کارروائی کا انتباہشیئرٹویٹ

ہوٹل، بیکرز، کیٹرز،ڈیری شاپ لائسنس شدہ،کچن صاف اورحشرات وجانوروں سے پاک ہو۔ فوٹو: فائل
ہوٹل، بیکرز، کیٹرز،ڈیری شاپ لائسنس شدہ،کچن صاف اورحشرات وجانوروں سے پاک ہو۔ فوٹو: فائل


کراچی: صارفین کوحفظان صحت کے اصولوں کے خلاف غیرمعیاری غذائی اشیا فراہم کرنے والوں کے خلاف سندھ فوڈ اتھارٹی ایکٹ کے تحت سخت کاروائی کی جائے گی۔

سندھ فوڈ اتھارٹی کے ڈایکٹر جنرل امجد لغاری نے ایف پی سی سی آئی کی قائمہ کمیٹی کنزیومر پروٹیکشن اینڈ ایڈلٹریشن کے اجلاس سے خطاب کرتے ہوئے کہا کہ سندھ فوڈ اتھارٹی نے با قاعدہ کام کا آغاز کر دیا ہے، اس سلسلے میں ڈائریکٹر آپریشن ابرار شیخ کو ذمے داری دی گئی ہے جو تمام اسٹیک ہولڈرز بشمول کنزیومر ایسو سی ایشن آف پاکستان، فوڈ انڈسٹری اور دیگر فوڈ اسوسی ایشنز سے باہمی رابطہ کریں گے۔

امجد لغاری نے کہا کہ پہلے مرحلے میں کالجوں، یونیورسٹیز اور اسکولوں میں کنزیومر اسوسی ایشن آف پاکستان اور ایف پی سی سی آئی کے تعاون سے آگہی مہم کا آغاز کیا جائے گا تاکہ عام صارفین کو سندھ فوڈ اتھارٹی کے بارے میں معلومات ہو سکیں اور کسی قسم کی شکایات پر فوری کارروائی عمل میں لائی جاسکے، سندھ فوڈ اتھارٹی اپنے قیام سے ہی معاملات کو ریگولرائز کرنے کے لیے اور مختلف شعبہ جات میں بے ضابطگیوں کے خاتمے کے لیے اقدامات کا آعاز کر دیا گیا ہے جن میں فوڈ شاپس ، بیکری، سوئٹس ، ریسٹورنٹ اور ہو ٹلوں کا بہترین انتظام اور صارفین کی صحت کے اقدامات شامل ہیں۔
اتھارٹی کے ڈائریکٹر آپریشن ابرار احمد شیخ نے سندھ فوڈ اتھارٹی کے قیام، مقاصد اور مستقل کے پروگراموں پر روشنی ڈالتے ہوئے بتایا کہ اس سلسلے میں تمام اسٹیک ہولڈرز کے ساتھ اجلاس کر رہے ہیں جن میں ریسٹورنٹ ایسوسی ایشن ، پولٹری ایسوسی ایشن، سوئٹس بیکری ایسوسی ایشن، فلور ملز ایسوسی ایشن ، آئل اور گھی بنانے والے، آئل گھی سیلرز، دودھ فروشوں کی ایسوسی ایشن اور دیگر صارفین کے استعمال کی اشیا فروخت کرنے والے شامل ہیں۔

انہوں نے بلیک میلنگ کے کاروبار اور کسی کے کاروبار کو ناجائز نقصان پہنچانے کے تاثرکو مسترد کرتے ہوئے کہا کہ تاجر برادری کو پہلے آگہی دی جائے گی اس کے بعد خلاف ورزی کی صورت میں کارروائی ہوگی، ہمارا مقصدصارفین کو غیرمعیاری اشیا کی روک تھام ہے، ہم فوڈ بزنس سے وابستہ تمام انڈسٹری کو رجسٹرڈ کر رہے ہیں اور انہیں سندھ فوڈ اتھارٹی کے اسٹینڈرڈ کے مطابق 3 ماہ کے لیے نوٹس دے رہے ہیں تاکہ وہ اس عرصے میں بہترین غذائی اشیا فراہم کرنے کے قابل ہو جائیں، اس کے بعد بھی اگر کوئی ریسٹورینٹ، بیکرز، ملک اینڈ ڈیری شاپ اور غذائی اشیا سے وابستہ انڈسٹری کے خلاف شکایت ملی تو اس کے خلاف قانونی کارروائی کر کے سیل کر دیا جائے گا۔

ایف پی سی سی آئی کی قائمہ کمیٹی کنزیومر پروٹیکشن کے چیئرمین کوکب اقبال نے کہا کہ کراچی شہر اور سندھ کے دیہی علاقوں میں ذیادہ تر کھانے کے نام پر زہر کھلایا جا رہا ہے، فٹ پاتھوں پر فروخت ہونے والا کھانا انتہائی غیر معیاری ہے جس کی وجہ سے ہزاروں صارفین کی صحت خراب ہو چکی ہے، غذائی اشیا میں ملاوٹ معمول بن گئی ہے، تاحال کوئی ادارہ ملاوٹ پر قابو کرنے میں کامیاب نہ ہوسکا،کچھ ہی ریسٹورینٹ اور ہوٹلوں میں معیاری کھانا دستیاب ہے۔

بزنس کمیونٹی کے سربراہ ایس ایم منیر نے کہا کہ ایف پی سی سی آئی کسی بھی ایسی فوڈ انڈسٹری اور فوڈ بزنس کوسپورٹ نہیں کرے گی جو غیر معیاری غذائی اشیا بنانے یا بیچنے میں ملوث ہو، سندھ فوڈ اتھارٹی اپنے دائرہ کار میں رہ کر کارروائی کر سکتی ہے۔ انہوں نے سندھ حکومت پر زور دیاکہ فوری طور پر کنزیومر کورٹس قائم کی جائیں تاکہ صارفین کی جلد دادرسی ممکن ہو سکے۔

 


|
بونس شیئرز کے اجرا پر ٹیکس چھوٹ کی سفارش
بونس شیئرز کے اجرا پر ٹیکس چھوٹ کی سفارششیئرٹویٹ
ارشاد انصاری  اتوار 22 اپريل 2018


2014 میں بھی استثنیٰ دیاتھا،ایس ای سی پی کی تجویزایف بی آرکے زیرغورہے،دستاویز۔ فوٹو : فائل
2014 میں بھی استثنیٰ دیاتھا،ایس ای سی پی کی تجویزایف بی آرکے زیرغورہے،دستاویز۔ فوٹو : فائل


اسلام آباد: وفاقی حکومت نے آئندہ مالی سال کے بجٹ میں اسٹاک مارکیٹ کے ذریعے ٹریڈنگ کو فروغ دینے کے لیے بونس شیئرز کے اجرا پر ٹیکس کی چھوٹ دینے کی تجویز کا جائزہ لینا شروع کر دیا ہے۔

’’ایکسپریس‘‘ کو دستیاب دستاویز کے مطابق یہ تجویز سیکیورٹیز اینڈ ایکسچینج کمیشن آف پاکستان کی جانب سے ایف بی آر کو بھجوائی گئی ہے جس میں کہا گیا ہے کہ اسٹاک مارکیٹ کے ذریعے تجارتی سرگرمیوں کو فروغ دینے کے لیے سال 2018-19 کے وفاقی بجٹ میں انکم ٹیکس آرڈیننس 2001 کی سیکشن 236 ایم اور سیکشن 236 این کو ختم کردیا جائے اور بونس شیئرز کے اجرا کو ٹیکس سے چھوٹ دے دی جائے۔


|
کاٹن جننگ سیکٹر میں 1 ارب روپے کی سرمایہ کاری متوقع
کاٹن جننگ سیکٹر میں 1 ارب روپے کی سرمایہ کاری متوقعشیئرٹویٹ
بزنس رپورٹر  اتوار 22 اپريل 2018


پھٹی کی خریداری میں مقابلہ بڑھے گا، نسیم عثمان، حکومت نہ بننے دے، کاٹن جنرزمخالف۔ فوٹو: اے پی پی/فائل
پھٹی کی خریداری میں مقابلہ بڑھے گا، نسیم عثمان، حکومت نہ بننے دے، کاٹن جنرزمخالف۔ فوٹو: اے پی پی/فائل


کراچی: سندھ میں تقریباً 1ارب روپے کی سرمایہ کاری سے 14 نئی جننگ صنعتوں کا قیام عمل میں لایا جا رہا ہے جب کہ مجوزہ جننگ فیکٹریاں کپاس کی سال 2018-19 کے سیزن میں قائم کی جائیں گی۔

کراچی کاٹن بروکرز فورم کے چیئرمین نسیم عثمان نے بتایاکہ ضلع خیرپور میں سوئی کے مقام پر 2 جننگ فیکٹریاں، ضلع بے نظیر آباد میں 6 فیکٹریاں، ضلع سانگھڑ کے شہر ٹنڈو آدم میں 5 جننگ فیکٹریاں جبکہ ضلع حیدرآباد میں 1فیکٹری بنائی جائے گی جبکہ یہاں دوسرے یونٹ کو توسیع دی جارہی ہے۔

نسیم عثمان نے بتایا کہ پہلے ہی300 جننگ فیکٹریوں میں پھٹی کی خریداری کے حوالے سے مسابقت کا رحجان شدید ہے، نئی فیکٹریوں کے قیام سے پھٹی کی خریداری میں مقابلہ مزید بڑھ جائے گا۔ سندھ کے جنرز کا کہنا ہے کہ سندھ حکومت اس وقت تک نئی فیکٹریوں کی تعمیر کی اجازت نہ دے جب تک کپاس کی فصل میں خاطر خواہ اضافہ نہ ہو۔
|
سی پیک اقتصادی زونز میں سرمایہ کاری کیلیے خصوصی پیکیج
سی پیک اقتصادی زونز میں سرمایہ کاری کیلیے خصوصی پیکیجشیئرٹویٹ
خصوصی رپورٹر  منگل 17 اپريل 2018


پلانٹ ومشینری کوتمام ٹیکسوں سے چھوٹ، یوٹیلٹی سہولتوں پررعایت اورآسان قرضے شامل۔ فوٹو: فائل
پلانٹ ومشینری کوتمام ٹیکسوں سے چھوٹ، یوٹیلٹی سہولتوں پررعایت اورآسان قرضے شامل۔ فوٹو: فائل


 اسلام آباد: وفاقی حکومت نے ملک میں سی پیک کے تحت قائم ہونے والے خصوصی اقتصادی زونز میں سرمایہ کاری کے لیے خصوصی پیکج کے تحت ڈیوٹی و ٹیکسوں میں خصوصی رعایت سمیت دیگر مراعات دینے کا اصولی فیصلہ کیا ہے۔

سینئر حکام نے بتایا کہ سی پیک صنعتی زونز میں صنعتوں کے قیام کے لیے پاکستانی،چینی اورغیر ملکی سرمایہ کاروں کو یکساں خصوصی مراعات فراہم کی جائیں گی اور ان اقدامات کے تحت خصوصی اقتصادی زونز میں نئی صنعتوں کے قیام کے لیے خام مال اور پلانٹس و مشینری و دیگر آلات پر سرمایہ کاروں کو ڈیوٹیوں اور ٹیکسوں سے استثنیٰ اور رعایتی قرضوں سمیت خصوصی مراعات دی جائیں گی اور ایسے اقدامات کیے جائیں گے جن کے نتیجے میں ان خصوصی صنعتی زونز میں پاکستان کی مقامی اشیا کی کھپت بڑھ سکے۔


 
رعایتی پیکیج میں خصوصی اقتصادی زونز کے لیے درآمدی مشینری اور پلانٹ پر تمام کسٹمز ڈیوٹیاں اور ٹیکسوں سے ایک مرتبہ چھوٹ شامل ہے۔

|
جنوبی افریقہ میں پہلی کلر آف پاکستان لائف اسٹائل نمائش کا اعلان
جنوبی افریقہ میں پہلی کلر آف پاکستان لائف اسٹائل نمائش کا اعلانشیئرٹویٹ
بزنس رپورٹر  منگل 17 اپريل 2018


مقصدتجارت بڑھانا اورپاکستانی اشیاجنوبی افریقی منڈیوں میں متعارف کرانا ہے،رفیق میمن۔ فوٹو: ایکسپریس
مقصدتجارت بڑھانا اورپاکستانی اشیاجنوبی افریقی منڈیوں میں متعارف کرانا ہے،رفیق میمن۔ فوٹو: ایکسپریس


 کراچی: پاکستان ساؤتھ افریقہ بزنس فورم کے تحت پہلی کلرآف پاکستان لائف اسٹائل ایکسپو 2018 ساؤتھ افریقہ ’’لینیشیا‘‘ میں منعقد ہوگی۔

فورم کے سربراہ رفیق میمن نے ’’ایکسپریس‘‘ کو بتایا کہ ایکسپوپاکستان اور ساؤتھ افریقہ کے متعلقہ حکومتی اداروں کے تعاون اور دونوں ممالک کے نجی شعبوں کے اشتراک سے 27 اپریل تا یکم مئی منعقدکی جا رہی ہے۔


|
اسٹاف رپورٹر  منگل 17 اپريل 2018


نئے سال کا میزانیہ وزیراعلیٰ مراد علی شاہ پیش کریں گے جن کے پاس محکمہ خزانہ کا قلمدان بھی ہے۔ فوٹو: فائل 
نئے سال کا میزانیہ وزیراعلیٰ مراد علی شاہ پیش کریں گے جن کے پاس محکمہ خزانہ کا قلمدان بھی ہے۔ فوٹو: فائل


 کراچی: سندھ حکومت نے بجٹ آئندہ ماہ 5مئی کو پیش کرنے کا فیصلہ کیا ہے۔

محکمہ خزانہ سندھ کی جانب سے جاری حکم نامے کے مطابق حکومت نئے مالی سال 2018-19 کا بجٹ پیش کرے گی۔ نئے سال کا میزانیہ وزیراعلیٰ مراد علی شاہ پیش کریں گے جن کے پاس محکمہ خزانہ کا قلمدان بھی ہے، اس ضمن میں سندھ اسمبلی کا اجلاس بھی 5مئی کو بلانے کا فیصلہ کیا گیا ہے۔

|
اسلام آباد:  وزیر اعظم کے مشیرخزانہ مفتاح اسماعیل نے کہا ہے کہ آئندہ بجٹ میں ملازمین اور پنشنرز کیلیے بہتراضافہ ہو گا، عوام کو ریلیف دیا جائے گا۔

”پاکستان سرمایہ کاروں کیلیے جنت” کے موضوع پر منعقدہ گول میز کانفرنس سے خطاب کرتے ہوئے مفتاح اسماعیل نے کہا کہ پچھلے سال معیشت میں 5.4فیصد اضافہ ہوا، افراط زرکی شرح گیارہ اعشاریہ تین فیصد سے کم ہو کر پانچ فیصد ہو گئی، حکومت نے قومی معیشت کی ترقی کیلیے کئی شعبوں میں اصلاحات متعارف کرائیں جن کے نتائج سامنے آ رہے ہیں، بین الاقوامی کمپنیاں یہاں سرمایہ کاری پر توجہ دے رہی ہیں،امن وامان کی صورتحال میں بہتری سے براہ راست سرمایہ کاری مزید بڑھے گی۔


 
مفتاح اسماعیل نے کہاکہ مجموعی قومی پیداوار 5فیصداور بڑے صنعتی اداروں کے شعبہ کی کارکردگی 4.15فیصد تک بڑھی، جبکہ افراط زرکی شرح 11.83 فیصد سے 5 فیصد تک کم ہوئی، رواں مالی سال کے دوران قومی معیشت کی شرح نمو 5.8 فیصد ہے جو گزشتہ 30سال میں سب سے زیادہ ہوگی، حکومت نے افراط زر پرقابو پانے اور برآمدات بڑھانے کیلئے خصوصی پیکج متعارف کرائے، برآمدات میں 5 فیصدسے زائد اضافہ ہوا اور آنے والے مہینوں میں مزید بڑھیں گی۔
مشیر خزانہ نے کہاکہ ملک سے غربت کے مکمل خاتمے کیلئے جی ڈی پی میں آٹھ فیصد کا اضافہ ضروری ہے،انہوں نے کہا کہ متوسط طبقہ کی آمدنی اور صارف اخراجات بڑھے ہیں،جی ڈی پی میں 10 فیصد کے اضافے کیلئے کام کرنا ہوگا جس سے فی کس آمدنی میں اضافہ اور قومی معیشت مستحکم ہوگی،انہوں نے کہا کہ ہمیں 10 فیصد کی شرح نمو کی ضرورت ہے۔


 
مفتاح اسماعیل نے کہا کہ حکومت نادرا کے ذریعے ڈیٹا حاصل کر کے نئے ٹیکس دہندگان کو ٹیکس کے دائرہ کارمیں لائیگی،انہوں نے کہا کہ رئیل اسٹیٹ کے سیکٹر میں ریفارمز سے ٹیکس وصولیاں بڑھیں گی اور یکم جولائی کے بعد پراپرٹی خریدنے کیلئے ٹیکس رجسٹریشن لازم ہوگی،ٹیکس ایمنسٹی سکیم سے بھی ٹیکس وصولیوں کا دائرہ کار وسیع ہوگا اور حکومت کی آمدن میں اضافہ ہوگا۔

اس موقع پرخطاب کرتے ہوئے قومی سلامتی کے مشیرناصر خان جنجوعہ نے کہاکہ پاکستان دنیا میں امن کیلیے سب سے زیادہ کوششیں کرنیوالاملک ہے۔ انھوں نے پاکستان کو مواقع کی سرزمین قرار دیتے ہوئے کہا کہ ملک نہ صرف سرمایہ کاری بلکہ دیگر بہت سے شعبوں کیلئے بھی جنت ہے۔

ناصر جنجوعہ نے کہا کہ پاکستان کو چین پاکستان اقتصادی راہداری سے کہیں آگے بڑھنے اور بہت بڑی تجارتی راہداری بننے کی ضرورت ہے، پاکستان میں اقتصادی مواقع ، صلاحیت اور روابط، تعاون اور مقابلے کی گنجائش ہے اور یہاں شراکت داری کیلئے اقتصادی ماحول موجود ہے،۔


 
اس موقع پر ڈپٹی چیئرمین منصوبہ بندی کمیشن سرتاج عزیز نے کہا کہ2006 کے بعد معاشی شرح نمو تین فیصد رہی،امید ہے رواں سال معاشی شرح نمو6 فیصد سے زیادہ ہوگی ،انہوں نے کہا کہ توانائی کا بحران کافی حد تک ختم ہوچکا،زرعی شعبہ بہتر کارکردگی کا مظاہرہ کررہا ہے۔ واٹر پالیسی پر خصوصی توجہ دی جارہی ہے، ہائیر ایجوکیشن کا بجٹ دوگنا کردیاگیا،ہر ضلع میں یونیورسٹی قائم کرنے کا منصوبہ ہے، معاشی استحکام کو برقرار رکھنا ضروری ہے۔
|
 کراچی:  ڈائریکٹوریٹ آف انٹیلی جنس اینڈ انویسٹی گیشن ان لینڈ ریونیو سروس نے 18 کروڑ40 لاکھ روپے کی ٹیکس چوری میں مطلوب ملزم کو گرفتار کر لیا۔

ڈائریکٹوریٹ آف انٹیلی جنس اینڈ انویسٹی گیشن ان لینڈ ریونیو سروس نے سال 2013-14 کے دوران رعایتی ایس آراو اور زیرو ریٹڈ سہولت کا ناجائز استعمال کرتے ہوئے پلاسٹک مولڈنگ کمپاؤنڈ کی درآمد میں18 کروڑ40 لاکھ روپے کی ٹیکس چوری میں مطلوب ملزم سید تنویراحمد ولد سید محمد اقبال کو گرفتار کر لیا جومیسرز ونسم پیکیجز کا مالک، شراکت دار ہے، ملزم کونادرا کی مدد سے گرفتار کیا گیا ہے۔

مذکورہ فرم کے خلاف 22 دسمبر2014 کو ٹیکس چوری کا کیس درج کیا گیا تھا لیکن ملزم نے سندھ ہائی کورٹ میں آئینی پٹیشن داخل کرکے خود کو گرفتاری سے بچالیا تھا، ملزم نے درج ایف آئی آر کوختم کرانے کی کوشش کی مگر ڈائریکٹوریٹ کی مسلسل کوششوں کے باعث ملزم اپنے عزائم میں کامیاب نہ ہوسکا اور ہائی کورٹ نے3 اپریل 2017 کو پیٹیشن خارج کردی اور پیٹشنر کو قانون کے مطابق متعلقہ عدالت سے رجوع کرنے کی ہدایت کی تھی اور تفتیشی افسر کو بھی متعلقہ عدالت میں رپورٹ جمع کرانے کی ہدایت کی تھی تاہم کیس کی کارروائی چلنے تک پٹیشنر کو ہراساں کرنے سے روک دیا گیا تھا۔
|
1763 ارب کے ترقیاتی بجٹ کی منظوری دے دی گئی
1763 ارب کے ترقیاتی بجٹ کی منظوری دے دی گئیشیئرٹویٹ
حسیب حنیف / نمائندہ ایکسپریس  منگل 17 اپريل 2018


صوبوں کیلیے 1013 ارب رکھے جائیں گے، حتمی منظوری اقتصادی کونسل دے گی۔ فوٹو : فائل
صوبوں کیلیے 1013 ارب رکھے جائیں گے، حتمی منظوری اقتصادی کونسل دے گی۔ فوٹو : فائل


 اسلام آباد:  سالانہ منصوبہ بندی رابطہ کمیٹی کی جانب سے مجموعی طورپر 1763ارب روپے کے ترقیاتی بجٹ کی منظوری دے دی گئی جبکہ ترقیاتی بجٹ کی حتمی منظوری قومی اقتصادی کونسل سے لی جائے گی.

ایکسپریس کو موصول دستاویز کے مطابق وفاقی حکومت نے ترقیاتی بجٹ مرتب کرنے کے لیے گزشتہ رو ز وزارت منصوبہ بندی میں سالانہ رابطہ منصوبہ بندی کمیٹی کا اجلاس بلایا گیا، اجلاس میں مختلف وزارتوں اور ڈویژنوں کی جانب سے اپنے منصوبے منظوری کے لیے پیش کیے گئے۔


 
سالانہ رابطہ منصوبہ بندی کمیٹی کی جانب سے آئندہ مالی سال 2018-19کے ترقیاتی بجٹ کے تحت 1ہزار 763ارب روپے کے ترقیاتی منصوبوں کی منظوری دی تاہم اس کی حتمی منظوری قومی اقتصادی کونسل (این ای سی) کے اجلاس میں دی جائے گی۔
|
میرا دفتر، میرا دشمن یا دوست
میرا دفتر، میرا دشمن یا دوستشیئرٹویٹ
سحرش پرویز  پير 16 اپريل 2018


خواتین کے لیے ہر دفتر کا ماحول سازگار نہیں ہوتا۔ فوٹو: سوشل میڈیا
خواتین کے لیے ہر دفتر کا ماحول سازگار نہیں ہوتا۔ فوٹو: سوشل میڈیا


دفتر میں کام کرنے والی خواتین بہ ظاہر تو بڑی باہمت ہوتی ہیں کہ وہ گھر کے ساتھ آفس کے کام کو بھی عمدگی سے انجام دیتی ہیں، لیکن خواتین کے لیے بھی یہ سمجھنا ضروری ہے کہ دفتر کا ماحول ان کے لیے ہر وقت سازگار نہیں ہوتا۔

کبھی کبھار بات بات پر ان کے کام کو بھی تنقید کا نشانہ بنایا جاتا ہے، ڈانٹ ڈپٹ کی جاتی ہے، ان پر دباؤ ڈال کر کام کروانا یا کسی کام کے حوالے سے روک ٹوک کرنا جیسے بہت سے معاملات ان کے ساتھ پیش آتے رہتے ہیں۔


 
یہ بات بالکل صحیح ہے اور خواتین کو بھی یہ بات جان لینی چاہیے کہ دفتر میں ہر کوئی آپ کا دوست نہیں ہوتا۔ ہر وقت آپ کی اور آپ کے کام کی تعریف نہیں کی جاسکتی۔ وہاں بہت سے ایسے لوگ بھی ہوتے ہیں جو آپ کو پسند نہیں کرتے ہوں گے، جنھیں آپ کی تعریف برداشت نہیں ہوتی ہوگی۔ یہ لوگ آپ کے خلاف سازشیں بھی کرسکتے ہیں اور بعض اوقات ایسا ماحول بھی بن جاتا ہوگا کہ آپ سے دوسرے لوگ اختلاف کریں اور آپ کے حوالے سے ان کا دل برا ہوجائے۔

|
ایمنسٹی اسکیم۔۔۔ ملکی معیشت کو مستحکم کرسکے گی؟
ایمنسٹی اسکیم۔۔۔ ملکی معیشت کو مستحکم کرسکے گی؟شیئرٹویٹ
اجمل ستار ملک / ارشاد انصاری / علیم ملک  پير 16 اپريل 2018


ماہرین اقتصادیات کی اسلام آباد میں منعقدہ ’’ایکسپریس فورم‘‘ میں گفتگو۔ فوٹو: ایکسپریس
ماہرین اقتصادیات کی اسلام آباد میں منعقدہ ’’ایکسپریس فورم‘‘ میں گفتگو۔ فوٹو: ایکسپریس


حکومت کی جانب سے گزشتہ دنوں اندرون و بیرون ملک پڑے کالے دھن کو سفید کرنے کیلئے ایمنسٹی سکیم کا اعلان کیا جس کے تحت ٹیکس نیٹ کا دائرہ کار 30لاکھ لوگوں تک لے جانے کیلئے کمپیوٹرائزڈ شناختی کارڈ کو این ٹی این قرار دینے اور انفرادی ٹیکس دہندگان کیلئے ٹیکس کی شرح کم کر دی گئی، جس میں حکومت کی جانب سے ملکی تاریخ میں پہلی بار 12 لاکھ روپے سالانہ تک آمدنی رکھنے والے ٹیکس دہندگان کیلئے ٹیکس کی شرح صفر کرنے کا اعلان کیا گیا۔

اس سکیم کو بعض حلقوں کی جانب سے سراہا جارہا ہے جبکہ بعض کی جانب سے تنقید کا نشانہ بنایا جارہا ہے۔ ا س اہم موضوع پر ایکسپریس فورم اسلام آبادمیں ایک مذاکرہ کا اہتمام کیا گیا جس میں ماہرین اقتصادیات نے اپنے اپنے خیالات کا اظہار کیا۔ فورم میں ہونے والی گفتگو نذر قارئین ہے۔


|
وقائع نگار خصوصی  پير 16 اپريل 2018


لیبر مارکیٹ میںخواتین کی شمولیت یقینی بناناہوگی،رپورٹ۔ فوٹو: سوشل میڈیا
لیبر مارکیٹ میںخواتین کی شمولیت یقینی بناناہوگی،رپورٹ۔ فوٹو: سوشل میڈیا


اسلام آباد: عالمی بینک نے کہاہے کہ پاکستان کو معاشی شرح نمو برقراررکھنے کے لیے بے روزگاری پر قابو پانا ہوگا اور سالانہ 14 لاکھ افراد کو روزگارکے مواقع فراہم کرنا ہوں گے۔

عالمی بینک کی جانب سے جاری کردہ حالیہ رپورٹ میں کہا گیا ہے کہ  2017 میں پاکستان کی معاشی شرح نمو 5.03 فیصد سے بڑھنے کا امکان ہے اور آئندہ سال 2018 کے دوران یہ 5.08 فیصد تک رہنے کا امکان ہے۔

رپورٹ کے مطابق معاشی شرح نمو میں اضافے کی بڑی وجہ بنیادی ڈھانچے کے بڑے منصوبے اور کم شرح سود ہے۔ رپورٹ میںکہاگیاہے کہ معاشی شرح نمو کو برقرار رکھنے کے لیے حکومت کی جانب سے شروع کئی گئی اصلاحات پر عمل درآمد جاری رکھنا ہوگا اور تجارتی اور مالی عدم توازن پر قابو پانے کے لیے کوششیں جاری رکھنا ہوں گی۔
|
پاکستانی تاجر معاشی معجزے رونما کرسکتے ہیں، اطالوی سفیر
پاکستانی تاجر معاشی معجزے رونما کرسکتے ہیں، اطالوی سفیرشیئرٹویٹ
خبر ایجنسی  پير 16 اپريل 2018


ہمارے تاجرمشترکہ منصوبہ سازی کے خواہش مند ہیں،ڈائریکٹر پی ایس ڈی سی سے ملاقات۔ فوٹو: سوشل میڈیا
ہمارے تاجرمشترکہ منصوبہ سازی کے خواہش مند ہیں،ڈائریکٹر پی ایس ڈی سی سے ملاقات۔ فوٹو: سوشل میڈیا


لاہور: پاکستان میں اٹلی کے سفیر اسٹیفانو پونٹ کروو نے کہا ہے کہ پاکستان ایشیا کا اہم ترین ملک اور ایک روشن مستقبل کا حامل ہے جب کہ پاکستانی تاجر ’’معاشی معجزے‘‘ رونما کرنے کی صلاحیت رکھتے ہیں۔

پاکستان اسٹون ڈیولپمنٹ کمپنی کے ڈائریکٹر اور ایوان لاہور صنعت و تجارت کے سابق ایگزیکٹو ممبر چوہدری خادم حسین سے خصوصی ملاقات میں سفیر نے کہا کہ اٹلی کے تاجر پاکستان کو بہترین ابھرتی ہوئی مارکیٹ کے طور پر دیکھتے اور پاکستانی تاجروں کے ساتھ مل کر بہت سے معاشی شعبوں میں مشترکہ منصوبہ سازی کے خواہش مند ہیں۔ انہوں نے چودھری خادم حسین پر زور دیا کہ وہ تاجروں کو اٹلی کا دورہ کرنے کی ترغیب دیں تاکہ وہ وہاں تجارت و سرمایہ کاری کے مواقع کا جائزہ لے سکیں۔

چوہدری خادم حسین نے کہا کہ پاکستان اور اٹلی سیکٹرز کی مطابقت سے اسٹڈی کریں تاکہ باہمی تجارت بڑھانے کے لیے حکمت عملی وضع کی جاسکے۔ انہوں نے کہا کہ پاکستان میں غیرملکی سرمایہ کاروں کے لیے ماحول بہترین ہے جس سے اٹلی کے تاجروں کو فائدہ اٹھانا چاہیے، غیرملکی سرمایہ کاروں کے لیے ڈیویڈنڈ اور منافع کی وطن واپس ترسیل پر کوئی پابندی نہیں۔

|
بی آئی ایس پی کے تحت 5 سال میں 52 لاکھ افراد میں 466 ارب روپے تقسیم
بی آئی ایس پی کے تحت 5 سال میں 52 لاکھ افراد میں 466 ارب روپے تقسیمشیئرٹویٹ
خبر ایجنسی  پير 16 اپريل 2018


پروگرام سے استفادہ کرنے والوں میں 102.75 ارب روپے تقسیم کیے گئے۔فوٹو: فائل
پروگرام سے استفادہ کرنے والوں میں 102.75 ارب روپے تقسیم کیے گئے۔فوٹو: فائل


اسلام آباد: بے نظیر انکم سپورٹ پروگرام کے تحت 2012 سے 2017 تک کے عرصہ 6 برس کے دوران 5.28 ملین مسحقین میں 466.24 ارب روپے تقسیم کیے گئے۔

بی آئی ایس پی کی ایک سرکاری دستاویز کے مطابق 2012 میں پروگرام سے استفادہ کرنے والے 42 لاکھ 13ہزار 643مستحقین میں 42.30 ارب روپے کی رقوم تقسیم کی گئی تھیں۔ 2013 میں 42 لاکھ 17 ہزار 977 استفادہ کرنے والوں میں 53.033 ارب روپے کی رقوم تقسیم کی گئیں۔


 
اسی طرح 2014 میں استفادہ کرنے والوں کی تعداد بڑھ کر 47 لاکھ 32 ہزار 263 ہو گئی اور تقسیم کی گئی رقوم بھی بڑھ کر تقریبادوگنا ہو گئیں اور76.04  ارب تقسیم کیے گئے۔ 2015 میں پروگرام سے مستفید ہونے والوں کی تعداد 51 لاکھ 2 ہزار 529 تھی اور تقسیم کی گئی رقوم بڑھا کر 92.21 ارب کر دی گئیں۔
|
750 روپے مالیت کے انعامی بانڈ کی قرعہ اندازی آج راولپنڈی میں ہوگی
750 روپے مالیت کے انعامی بانڈ کی قرعہ اندازی آج راولپنڈی میں ہوگیشیئرٹویٹ
خبر ایجنسی  پير 16 اپريل 2018


یہ رواں سال کی 11 ویں او ر مجموعی طورپر 74 ویں قرعہ اندازی ہے۔ فوٹو: فائل
یہ رواں سال کی 11 ویں او ر مجموعی طورپر 74 ویں قرعہ اندازی ہے۔ فوٹو: فائل


راولپنڈی: سینٹرل ڈائریکٹوریٹ آف نیشنل سیونگز(سی ڈی این ایس) حکومت پاکستان کے زیراہتمام 750 روپے مالیت کے قومی انعامی بانڈکی قرعہ اندازی آج راولپنڈی میں ہوگی۔

سینٹرل ڈائریکٹوریٹ آف نیشنل سیونگز(سی ڈی این ایس) حکومت پاکستان کے زیراہتمام 750 روپے مالیت کے قومی انعامی بانڈکی قرعہ اندازی آج 16 اپریل بروز پیرکو راولپنڈی میں ہوگی جو رواں سال کی 11 ویں او ر مجموعی طورپر 74 ویں قرعہ اندازی ہے۔

مرکز قومی بچت کے ایک ترجمان نے بتایا کہ اس قرعہ اندازی کا پہلا انعام 15 لاکھ روپے کا ایک، دوسرا انعام 5 لاکھ روپے کے 3اور تیسرا انعام 9300 روپے مالیت کے 1696 انعامات ہیں جو خوش نصیبوں میں تقسیم کیے جائیں گے۔
|
2020 تک فائیو جی ٹیکنالوجی متعارف کرا دیں گے، انوشہ رحمٰن
2020 تک فائیو جی ٹیکنالوجی متعارف کرا دیں گے، انوشہ رحمٰنشیئرٹویٹ
خصوصی رپورٹر  اتوار 22 اپريل 2018


شراکت داروں کو ممکنہ طریقوں سے استفادے کیلیے تیارکیاجائے گا،موبائل کانگریس سے خطاب۔ فوٹو: فائل 
شراکت داروں کو ممکنہ طریقوں سے استفادے کیلیے تیارکیاجائے گا،موبائل کانگریس سے خطاب۔ فوٹو: فائل


اسلام آباد: وزیر مملکت برائے انفارمیشن ٹیکنالوجی و ٹیلی کمیونیکیشن انوشہ رحمٰن نے کہا ہے کہ حکومت 2020 تک پاکستان میں فائیوجی ٹیکنالوجی متعارف کرانے کیلیے تمام کوششیں بروئے کار لا رہی ہے تاکہ اسے ٹیکنالوجی کی ترقی کے ضمن میں ترقی یافتہ معیشتوں کے برابر لایا جا سکے۔

انوشہ رحمٰن نے گزشتہ روز اسلام آباد میں منعقد ہونے والی پاکستان موبائل کانگریس2018 سے خطاب کرتے ہوئے کہا کہ فائیو جی ٹیکنالوجی کو سمجھنے کیلیے تمام شراکت داروں کو مدد فراہم کرنے کے ساتھ ساتھ انہیں ممکنہ طریقوں سے فائدہ اٹھانے کے لیے تیار کرے گی۔


|

بجٹ اجلاس سے قبل وزیراعلیٰ سندھ کی صدارت میں صوبائی کابینہ کا اجلاس ہوگا جس میں نئے مالی سال کے بجٹ کی منظوری لی جائے گی۔

اسلام آباد / واشنگٹن: پاکستان اور افغانستان دوطرفہ تجارتی مسائل حل کرنے پر رضامند ہوگئے جب کہ دونوں ممالک تجارت سے متعلق مسائل کو حل کرنے کیلیے ورکنگ گروپ بنانے پرمتفق ہوگئے ہیں۔

غیرملکی میڈیا کے مطابق یہ فیصلہ امریکی دارالحکومت واشنگٹن میںافغان وزیر خزانہ اکلیل احمد حکیمی اور پاکستان کے مشیرخزانہ مفتاح اسماعیل کے درمیان ہونے والی ملاقات میں کیا گیا جبکہ دونوں رہنماؤں نے آئندہ ماہ مئی کے پہلے ہفتے میں ایک اور ملاقات کرنے پر رضامندی کا اظہارکیا ہے۔ افغانستان کے ساتھ تجارتی مسائل کو حل کرنے کیلیے ملاقات میں پاکستانی وفد میں وزارت خزانہ اور ایف بی آرحکام شامل ہونگے جبکہ افغان حکومت نے بھی اسی سطح کا وفد پاکستان بھیجنے پررضامندی کا اظہارکیاہے۔

ذرائع کا کہنا ہے کہ کابل حکام نے پاکستان پر بھارت اورافغانستان کے درمیان زمینی راستے سے تجارت کی اجازت دینے پر زور دیا۔ دوسری جانب پاکستانی حکام نے ملاقات کے دوران افغان حکام کو بتایا کہ ماضی میں ایسی تجارت نے پاکستان کیلیے کافی مسائل کھڑے کیے کیونکہ بھارتی اشیا افغانستان جانے کے بجائے پاکستان میں ہی فروخت ہونے لگی تھیں۔ تاہم پاکستانی حکام نے افغان حکام کو یقین دلایاکہ ایک مرتبہ یہ مسائل حل ہونے کے بعد پاکستان بھارت اور افغانستان کے درمیان تجارت کیلیے اپنی سرحدکھول دے گا۔
ملاقات کے دوران پاکستانی حکام نے افغان حکام کو بتایا کہ11-2010کے دوران دونوںممالک کے درمیان تجارت کاحجم2 ارب 40کروڑ ڈالر تک تھا تاہم اب یہ کم ہوکرصرف80 کروڑ ڈالررہ گیا ہے۔


|
وزارت بین الصوبائی رابطہ کے لیے 52 کروڑ بجٹ منظور
وزارت بین الصوبائی رابطہ کے لیے 52 کروڑ بجٹ منظورشیئرٹویٹ
ذوالفقار بیگ / شبیر حسین  اتوار 22 اپريل 2018


7 شہروں میں ہاکی اسٹیڈیم اور آسٹروٹرف کے لیے 52 کروڑ مانگے گئے تھے۔ فوٹو: فائل
7 شہروں میں ہاکی اسٹیڈیم اور آسٹروٹرف کے لیے 52 کروڑ مانگے گئے تھے۔ فوٹو: فائل


اسلام آباد: وفاقی حکومت نے وزارت بین الصوبائی  رابطہ سے مالی سال کے بجٹ2018-19کیلیے 52کروڑ31 لاکھ 63 ہزار روپے کی منظوری دے دی۔

ذرائع کے مطابق وزارت وزارت بین الصوبائی رابطہ ذیلی ادارے پاکستان اسپورٹس بورڈ کی طرف سے 7 شہروں میں ہاکی کے اسٹیڈیمز اور آسٹرو ٹرف کی تنصیب کیلیے جن کی مالیت 52 کروڑ سے زائد رقم کے منصوبوں کیلیے بجٹ مانگا تھا تاکہ ملک بھرمیں قومی کھیل ہاکی کو گراس روٹ کی بنیاد پر فروغ دیا جا سکے، سوات، ایبٹ آباد، گلگت، پشاور، کوئٹہ، واہ کینٹ اور اسلام آبادکے منصوبے شامل ہیں۔


|
ٹیکسٹائل پیکیج؛ کمرشل ایکسپورٹرز کو بھی ریبیٹ کی سہولت دینے پر غور
ٹیکسٹائل پیکیج؛ کمرشل ایکسپورٹرز کو بھی ریبیٹ کی سہولت دینے پر غورشیئرٹویٹ
ارشاد انصاری  ہفتہ 21 اپريل 2018


ٹیکسٹائل سیکٹر سے تعلق رکھنے والے کمرشل ایکسپورٹرز کو اس پیکیج میں شامل نہیں کیا گیا۔ فوٹو: رائٹرز/فائل
ٹیکسٹائل سیکٹر سے تعلق رکھنے والے کمرشل ایکسپورٹرز کو اس پیکیج میں شامل نہیں کیا گیا۔ فوٹو: رائٹرز/فائل


 اسلام آباد: وفاقی حکومت نے آئندہ مالی سال 2018-19 کے وفاقی بجٹ میں ٹیکسٹائل مصنوعات کے کمرشل ایکسپورٹرز کو بھی ری بیٹ کی سہولت فرہم کرنے کی تجویز کا جائزہ لینا شروع کردیا ہے۔

’’ایکسپریس‘‘ کو دستیاب دستاویز کے مطابق وزیراعظم کی جانب سے ٹیکسٹائل سیکٹر کی برآمدات و تجارت کو فروغ دینے کے لیے دیے جانے والے پیکیج میں ری بیٹ دینے کا اعلان کیا گیا تھا مگر ٹیکسٹائل سیکٹر سے تعلق رکھنے والے کمرشل ایکسپورٹرز کو اس پیکیج میں شامل نہیں کیا گیا۔


 
اب یہ تجوز زیر غور ہے کہ مذکورہ شعبے کو بھی وزیراعظم کی اسکیم میں شامل کرلیا جائے۔ اس اقدام سے ٹیکسٹائل سیکٹر کی برآمدات کو فروغ حاصل ہوگا۔
دستاویز میں بتایا گیا ہے کہ وزیراعظم کے تجاورت کو فروغ دینے سے متعلق اعلان کردہ پیکیج کے نفاذ کے لیے وزارت ٹیکسٹائل کی جانب سے سرکلر جاری کرتے وقت اناملی رہ گئی تھی جسے دور کرنے کے لیے آئندہ بجٹ میں اسے شامل کیا جائے گا کیونکہ کمرشل برآمد کنندگان کا ملکی برآمدات میں خاطر خواہ حصہ ہے اور انہیں ری بیٹ کی سہولت میسر آنے سے اس سیکٹر کی حوصلہ افزائی ہوگی۔
ذرائع نے بتایا کہ اس کے علاوہ بھی آئندہ مالی سال کے وفاقی بجٹ میں ٹیکسٹائل مصنوعات کی برآمدات کیے فروغ کے لیے نئی منڈیوں میں ٹیکسٹائل مصنوعات متعارف کروانے سے متعلق بھی اقدامات کیے جارہے ہیں تاکہ نئی منڈیاں تلاش کی جاسکیں۔
|
سونا 60 ہزار روپے تولہ سے نیچے آگیا
سونا 60 ہزار روپے تولہ سے نیچے آگیاشیئرٹویٹ
بزنس رپورٹر  ہفتہ 21 اپريل 2018


فی تولہ سونے کی قیمت گھٹ کر 59900 روپے اور فی دس گرام سونے کی قیمت گھٹ کر 51342 روپے ہوگئی۔ فوٹو: فائل
فی تولہ سونے کی قیمت گھٹ کر 59900 روپے اور فی دس گرام سونے کی قیمت گھٹ کر 51342 روپے ہوگئی۔ فوٹو: فائل


 کراچی: بین الاقوامی بلین مارکیٹ میں فی اونس سونے کی قیمت6 ڈالر کی کمی سے 1342 ڈالر کی سطح پرپہنچ گئی۔

بلین مارکیٹ میں فی اونس سونے کی قیمت6 ڈالر کی کمی سے 1342 ڈالر کی سطح پرپہنچنے کے باعث مقامی صرافہ مارکیٹوں میں بھی جمعہ کو فی تولہ اور فی دس گرام سونے کی قیمتوں میں بالترتیب350 روپے اور300 روپے کی کمی واقع ہوئی جس کے نتیجے میں فی تولہ سونے کی قیمت گھٹ کر 59900 روپے اور فی دس گرام سونے کی قیمت گھٹ کر 51342 روپے ہوگئی۔

اس کے برعکس فی تولہ چاندی کی قیمت10 روپے کے اضافے سے 800 روپے اور فی دس گرام چاندی کی قیمت8.57 روپے کے اضافے سے 685.71 روپے ہوگئی۔

|
بجلی کے شعبے کو 69 ارب کا ترقیاتی بجٹ دینے کی تجویز
بجلی کے شعبے کو 69 ارب کا ترقیاتی بجٹ دینے کی تجویزشیئرٹویٹ
علیم ملک  ہفتہ 21 اپريل 2018


پی ایس ڈی پی میں600میگاواٹ کے 2جامشوروپروگرامزکیلیے 24ارب کی بھی ڈیمانڈ۔ فوٹو: فائل
پی ایس ڈی پی میں600میگاواٹ کے 2جامشوروپروگرامزکیلیے 24ارب کی بھی ڈیمانڈ۔ فوٹو: فائل


 اسلام آباد:  وفاقی حکومت کی جانب سے آئندہ مالی سال وزارت توانائی کے بجلی ڈویژن کے مختلف منصوبوں کے لیے 69 ارب 20 کروڑ روپے سے زائد کی رقم مختص کرنے کی تجویز ہے۔

دستیاب دستاویز کے مطابق آئندہ مالی سال کے دوران سرکاری شعبے کے ترقیاتی پروگرام (پی ایس ڈی پی) کے تحت جامشورو میں 600 میگاواٹ کے 2 منصوبوں کے لیے 24 ارب روپے مختص کرنے کی تجویز ہے۔ 747میگاواٹ کے گدو پاور پلانٹ سے بجلی کی ترسیل کے لیے500 کے وی کی ترسیلی لائن کی تعیمر کے منٓصوبے کے لیے3 ارب روپے مختص کرنے کی تجویز ہے۔

دستاویز کے مطابق مختلف گرڈ اسٹیشنوں کی توسیع کے منصوبے کے لیے ڈیڑھ ارب روپے مختص کرنے کی تجویز ہے۔ جمپھیر کے مقام پر ہوا سے بجلی پیدا کرنے والے منصوبوں سے بجلی کی ترسیل کے لیے500 کے وی کی ترسیلی لائن کی تعمیر کے منصوبے کے لیے 1 ارب روپے فراہم کرنے کی تجویز ہے۔
حکومت کی جانب سے داسو پن بجلی منصوبے کے پہلے مرحلے سے پیدا ہونے والی بجلی کی فراہمی کے منصوبے کے لیے بھی فنڈز مختص کرنے کی تجویز ہے۔ اس منصوبے کے لیے آئندہ مالی سال کے پی ایس ڈی پی میں 1 ارب روپے مختص کرنے کی تجویز ہے۔ تربیلا 5 توسیعی منصوبے سے پیدا ہونے والی بجلی کے اخراج کے لیے55 کروڑ روپے مختص کرنے کی تجویز ہے۔

انرجی ایفیشنسی پروگرام کیلیے پاور ڈیژن میں پروگرام منیجمنٹ آفس کے قیام کا منصوبہ شروع کرنے کا فیصلہ کیاگیاہے اور اس منصوبے کیلیے اگلے مالی سال کے بجٹ میں10کروڑ روپے مختص کرنے کی تجویز ہے اورکزئی ایجنسی میں 66 کے وی کے گرڈ اسٹیشنوں کی بحالی کے منصوبے کیلیے 10کروڑ 70 لاکھ روپے فراہم کرنے کی تجویز ہے۔ مشاکئی میں 132 کے وی کی لائنوں کے تعمیر کے لیے 10 کروڑ روپے مختص کرنے کی تجویز ہے۔

آئندہ مالی سال کے دوران گولن گول منصوبے اور گرڈ اسٹیشن سے بجلی کی ترسیل کے لیے132 کے وی کی ترسیلی لائنوں کی تعمیر اور اس علاقے میں بجلی کی فراہمی کے منصوبوں کے لیے 20کروڑ روپے فراہم کرنے کی تجویز ہے۔

دستاویز کے مطابق 132 کے وی کے گرڈ اسٹیشن کے قیام اور 33 کے وی کے موجود نظام کو بہتر کرنے کے منصوبے کے لیے 30کروڑ روپے فراہم کرنے کی تجویز ہے۔کوئٹہ الیکڑک سپلائی کمپنی میں بھاگ کے مقام پر 132 کے وی کے گرڈ اسٹیشن کی تعمیر کیلیے 10 کرو ڑروپے مختص کرنے کی تجویز ہے۔  بلوچستان میں زرعی ٹیوب ویلوں کو شمسی توانائی پر منتقل کرنے کے منصوبے کے پہلے مرحلے کیلیے1 ارب روپے مختص کرنے کی تجویز ہے۔

|
اسٹاک مارکیٹ میں مندی، 45300 کی حد گرگئی
اسٹاک مارکیٹ میں مندی، 45300 کی حد گرگئیشیئرٹویٹ
بزنس رپورٹر  ہفتہ 21 اپريل 2018


انڈیکس128پوائنٹس کمی سے45259ہوگیا،14کروڑسودے،کاروباری حجم21فیصدکم رہا۔ فوٹو: فائل
انڈیکس128پوائنٹس کمی سے45259ہوگیا،14کروڑسودے،کاروباری حجم21فیصدکم رہا۔ فوٹو: فائل


 کراچی: غیریقینی سیاسی حالات کی وجہ سے غیرملکیوں، مقامی کمپنیوں سمیت دیگر شعبوں کے محتاط طرز عمل کے باعث پاکستان اسٹاک ایکس چینج میں جمعہ کو بھی اتار چڑھاؤ کے بعد مندی کے بادل چھائے رہے جس سے انڈیکس کی 45300 پوائنٹس کی حد گرگئی۔

مندی کے سبب 56 فیصد حصص کی قیمتوں میں کمی واقع ہوئی جبکہ سرمایہ کاروں کے مزید 5 ارب 7 کروڑ 24 لاکھ 49 ہزار 641 روپے ڈوب گئے۔ ماہرین اسٹاک کا کہنا تھا کہ نئے وفاقی بجٹ اور انتخابات سے قبل سیاسی واقتصادی محاذوں پر غیریقینی صورتحال کی وجہ سے سرمایہ کاری کے بیشتر شعبوں نے محتاط طرز عمل اختیار کرتے ہوئے دیکھواور انتظار کروکی پالیسی اختیار کی ہوئی ہے جس کی وجہ سے مارکیٹ میں کاروباری سرگرمیاں اتارچڑھاؤ کے بعد مندی کے زیر اثر ہیں۔


 
کاروباری دورانیے میں انشورنس اور بینکنگ سیکٹر کیجانب سے خریداری سرگرمیوں کے سبب ایک موقع پر 137.54 پوائنٹس تک کی تیزی بھی رونما ہوئی لیکن اس دوران فوری منافع کے حصول پر رحجان غالب ہونے اور حصص کی تیز رفتار آف لوڈنگ کے سبب مذکورہ تیزی ایک موقع پر231 پوائنٹس کی مندی میں تبدیل ہوگئی لیکن اختتامی لمحات میں نچلی قیمتوں پر خریداری سرگرمیوں کی وجہ سے مندی کی شدت میں کمی واقع ہوئی۔
نتیجتا کاروبار کے اختتام پر کے ایس ای 100 انڈیکس 128.43 پوائنٹس کی کمی سے45259.34 ہوگیا جبکہ کے ایس ای 30 انڈیکس 180.57 پوائنٹس کی کمی سے 22309.17، کے ایم آئی 30 انڈیکس 373.32 پوائنٹس کی کمی سے 76958.01 اور پی ایس ایکس کے ایم آئی انڈیکس 66.33 پوائنٹس کی کمی سے 22466.57 ہو گیا۔


 
کاروباری حجم جمعرات کی نسبت21.46 فیصد کم رہا اور مجموعی طور پر 14 کروڑ40 لاکھ12 ہزار960 حصص کے سودے ہوئے جبکہ کاروباری سرگرمیوں کا دائرہ کار 369 کمپنیوں کے حصص تک محدود رہا جن میں142 کے بھاؤمیں اضافہ، 206 کے داموں میں کمی اور21 کی قیمتوں میں استحکام رہا۔


|
جاپانی کمپنیاں پاکستان میں سرمایہ کاری کی خواہاں
جاپانی کمپنیاں پاکستان میں سرمایہ کاری کی خواہاںشیئرٹویٹ
پ ر  ہفتہ 21 اپريل 2018


پاک جاپان بزنس فورم کے اجلاس عام سے خطاب،امن،معاشی بحالی کے حکومتی اقدامات کوسراہا۔ فوٹو: فائل
پاک جاپان بزنس فورم کے اجلاس عام سے خطاب،امن،معاشی بحالی کے حکومتی اقدامات کوسراہا۔ فوٹو: فائل


 کراچی: پاکستان میں جاپان کے سفیر تاکاشی کورائی نے کہا ہے کہ جاپانی کمپنیاں پاکستان میں سیکیورٹی کی موجودہ بہتر صورتحال کے پیش نظر اپنے کاروبار کو فروغ دینے میں دلچسپی رکھتی ہیں جبکہ پاکستان میں پہلے سے کاروبار کرنے والی بہت سی جاپانی کمپنیاں کاروباری فروغ کی غرض سے سرمایہ کاری کرنے کی خواہشمند ہیں۔

پاکستان جاپان بزنس فورم کے سالانہ اجلاس عام کے دوران اپنے خطاب میں انہوں نے حکومت کی معاشی گروتھ کے حوالے سے پالیسیوں کو سراہتے ہوئے کہا کہ کاروبار دوست ماحول غیرملکی سرمایہ کاری کے فروغ میں اہم کردار کا حامل ہے۔

پاکستان جاپان بزنس فورم کے چیئرمین سہیل احمد نے اس موقع پر کاروباری فروغ کے لیے دو ممالک کی کاروباری شخصیات کے درمیان بندھن کے حوالے سے فورم کی کارکردگی پر رپورٹ پیش کی۔ انہوں نے بزنس فورم کو چیمبرآف کامرس اینڈ انڈسٹریمیں تبدیل کرنے کی تجویز بھی پیش کی۔

|
کراچی میں بجلی کا بحران، صنعتی پہیہ جام ہونے کا خدشہ
کراچی میں بجلی کا بحران، صنعتی پہیہ جام ہونے کا خدشہشیئرٹویٹ
بزنس رپورٹر  ہفتہ 21 اپريل 2018


صنعتکاروں کے صبر کا پیمانہ لبریز، 4 صنعتی علاقوں کی نمائندہ انجمنوں کے ہنگامی اجلاس طلب۔ فوٹو؛ فائل
صنعتکاروں کے صبر کا پیمانہ لبریز، 4 صنعتی علاقوں کی نمائندہ انجمنوں کے ہنگامی اجلاس طلب۔ فوٹو؛ فائل


 کراچی:  کراچی میں بجلی کے بحران کی وجہ سے صنعتی پہیہ جام ہونے کا خدشہ پیدا ہوگیا ہے۔

کراچی کے چھوٹے تاجر پہلے ہی سراپا احتجاج تھے اب صنعتکاروں نے بھی آستین چڑھالی ہیں، شہر کے 4 صنعتی علاقوں کی نمائندہ انجمنوں نے آج الگ الگ ہنگامی اجلاس طلب کرلیے ہیں جن میں بجلی کی لوڈشیڈنگ اور پانی کی قلت کی وجہ سے صنعتی نقصان پر غور کرتے ہوئے لائحہ عمل کا اعلان کیا جائے گا۔


 
اجلاس طلب کرنے والے صنعتی علاقوں میں سائٹ، لانڈھی، فیڈرل بی ایریا اور سائٹ سپر ہائی وے کی ایسوسی ایشنز شامل ہیں ، سائٹ ایسوسی ایشن کے چیئرمین جاوید بلوانی کے مطابق بجلی کی لوڈ شیڈنگ کے ساتھ پانی کا بحران بھی شدید ہوگیا ہے جس سے صنعتی علاقوں میں 50 فیصد تک پیداوار کم ہوگئی ہے اور ملکی معیشت کو یومیہ کروڑوں روپے کا نقصان ہورہا ہے۔

|
اسلام آباد:  وفاقی حکومت نے گوادر، میر پوراور مظفرآباد میں ریڈیو اسٹیشن کی تعمیر کیلیے 30 کروڑ 40 لاکھ روپے کی منظوری دے دی ہے۔

وزارت اطلاعات نے اپنے ذیلی ادارے پاکستان براڈکاسٹنگ کارپوریشن کیلیے نئے مالی سال کے بجٹ میں یہ رقوم مختص کرنے کامطالبہ کیا تھا۔ پاکستان براڈکاسٹنگ کارپوریشن کے ترجمان کا کہنا ہے کہ پی بی سی کی بجٹ تجاویز پبلک سیکٹر ڈویلپمنٹ پروگرام کیلئے تھیں تاکہ ان منصوبوں کو جلد از جلد مکمل کیا جاسکے ۔


 
ایکسپریس سے گفتگو کرتے ہوئے انہوںنے کہا کہ منصوبوں کیلئے پی سی ون تیار کر لیے گئے ہیں۔تین رکنی کمیٹی ان منصوبوں کا جائزہ لے کر ماہانہ رپورٹ وزارت کو ارسال کرے گی۔ یا رہے کہ ان تینوں منصوبوںکیلئے بلوچستان کی صوبائی اور آزاد جموں کشمیر کی حکومت نے اراضی مہیا کی ہے ۔
ثقافت اجاگرکرنے کیلیے وژن2030 متعارف کرانے کا فیصلہ

وفاقی حکومت نے دنیابھرمیں پاکستانی ثقافت کو اجاگرکرنے کیلیے وژن2030 متعارف کرانے کا فیصلہ کر لیا جس کے تحت ملک میں اور بیرون ممالک میں پاکستانی کلچرل فروغ دیاجائے گااورفنون لطیفہ سے تعلق رکھنے والے ہنرمندوں، دستکاروں، فنکاروں کو بطور کلچرل ( اتاشی) سفیر بنایا جائے گا۔


 
ایکسپریس کو دستیاب دستاویزات کے مطابق وفاق کی طرف سے تیارکی جانے والی ملکی تاریخ کی پہلی کلچرل پالیسی کے ڈرافٹ میں کہا گیا وفاق اور صوبوں، آزاد جموں کشمیر اور گلگت بلتستان کی حکومتوں کی مشاورت سے ویژن 2030متعارف کرایا جائے گا۔


|
رمضان ریلیف پیکیج؛ یوٹیلٹی اسٹورز پر پونے 2 ارب کی سبسڈی دی جائے گی
رمضان ریلیف پیکیج؛ یوٹیلٹی اسٹورز پر پونے 2 ارب کی سبسڈی دی جائے گیشیئرٹویٹ
نمائندگان ایکسپریس  ہفتہ 21 اپريل 2018


گرینڈ حیات ہوٹل کا ایک فلور سفارتخانے کے پاس ہے، حساس علاقے میں بلڈنگ سیکیورٹی رسک ہے، قائمہ کمیٹی میں انکشاف۔ فوٹو : فائل
گرینڈ حیات ہوٹل کا ایک فلور سفارتخانے کے پاس ہے، حساس علاقے میں بلڈنگ سیکیورٹی رسک ہے، قائمہ کمیٹی میں انکشاف۔ فوٹو : فائل


 اسلام آباد: یوٹیلٹی اسٹورز کارپوریشن حکام نے کہا ہے کہ رمضان المبارک میں ایک ارب 73کروڑ روپے کی سبسڈی دی جائے گی۔

قائمہ کمیٹی کا اجلاس چیرمین اسد عمرکی زیرصدارت ہوا، اجلاس میں پاکستان اسٹیل ملز ملازمین کے پراویڈنٹ فنڈ اور گیس بندش کے معاملے پر نیب حکام نے بریفنگ دیتے ہوئے بتایا کہ 15مئی تک پاکستان اسٹیل ملزکے معاملے پر انکوائری مکمل کرلی جائے گی۔


 
انکوائری کیلیے قائمہ کمیٹی نے 3ماہ کاوقت دیا تھا، ہر ہفتے اجلاس اورتمام معاملات مثبت سمت بڑھ رہے ہیں اس پر قائمہ کمیٹی نے نیب کی رپورٹ پرمئی کے وسط میں الگ اجلاس بلالیا، دوران اجلاس رمضان پیکیج 2018 کے بارے میں یوٹیلٹی اسٹورز کارپوریشن حکام نے بتایاکہ رمضان المبارک میں ایک ارب 73کروڑ روپے کی سبسڈی دی جائیگی جس کے تحت آٹے پر4روپے فی کلو ،چینی پر 5 روپے فی کلو سبسڈی دی جائے گی۔

گھی پر 15روپے فی کلو جبکہ کوکنگ آئل پر10روپے فی کلو، دال چناپر20 روپے فی کلوجبکہ دال مونگ پر15 روپے فی کلو، بیسن پر 20 روپے فی کلو جبکہ چنا پر25 روپے فی کلو سبسڈی دی جائے گی۔ چاول 15 روپے فی کلو، کھجور 30روپے فی کلو سستی فروحت کی جائے گی۔

قائمہ کمیٹی برائے صنعت وپیداوار نے یوٹیلٹی اسٹورز کارپوریشن کے ڈیلی ویجرزملازمین کو مستقل نہ کرنے کو سپریم کورٹ احکام کی خلاف ورزی قراردیتے ہوئے مسئلہ حل کرانے کیلیے سب کمیٹی تشکیل دیدی جبکہ چیئرمین کمیٹی کاکہناتھاکہ ایلیٹ کلاس غریبوں کی جیب سے پیسہ لوٹ کر منی لانڈرنگ کر رہی ہے جبکہ غریب کو ریگولر کرنے میں بھی انھیں وسائل یاد آجاتے ہیں، کمیٹی ممبران نے کہا کہ عام لوگوں کیلیے سبسڈی ختم کی جا رہی ہے جبکہ شوگرملز مالکان کو مزید سبسڈی دی جا رہی ہے۔


 
علاوہ ازیں قومی اسمبلی کی قائمہ کمیٹی برائے اوورسیز پاکستانیز اورانسانی حقوق میں بریفنگ دیتے ہوئے وزارت خارجہ اسپیشل سیکریٹری نے بتایاکہ بیرون ممالک اس وقت 10 ملین پاکستانی کام کر رہے ہیں جن میں سعودی عرب میں3.5ملین افرادمقیم ہیں۔

سعودی عرب میں اس وقت 3 ہزارسے زائد افرادمختلف جرائم کی وجہ سے قید ہیں جن میں سے 1800 افرادکوقانونی امداد مہیاکی گئی دنیا بھر میں اس وقت 32ہزارپاکستانیوں کو فارن آفس نے قانونی معاونت فراہم کی۔

قائمہ کمیٹی میں انکشاف کیا گیاکہ گرینڈ حیات ہوٹل کاایک پورا فلور غیر قانونی طور پر سفارتخانے کے پاس ہے۔ حساس علاقے میں بلڈنگ سیکیورٹی رسک ہے، قائمہ کمیٹی نے گرینڈحیات ہوٹل کے رہائشی فلور کو ادائیگی کرنے کی سفارش کردی۔


 
عامرعلی خان مگسی کی زیرصدارت اجلاس میں وزارت خارجہ کے اسپیشل سیکریٹری شاہ جمال نے بتایاکہ انڈونیشیا میں قیدپاکستانی ذوالفقار علی کی رہائی کیلیے درخواست انڈونیشین صدر کے دفتر پہنچ گئی جس پر جلد کارروائی کا امکان ہے۔ قومی اسمبلی کی قائمہ کمیٹی برائے حکومتی یقین دہانیوں کی ذیلی کمیٹی کااجلاس کورم پورا نہ ہونے کے باعث ملتوی کردیا گیا۔


|
سی ڈی اے کی ملی بھگت کے بغیر یہ کام نہیں ہو سکتا، ایف آئی اے 2 ہفتوں میںتحقیقات کر کے رپورٹ دے، کمیٹی۔ فوٹو : فائل

 اسلام آباد: پارلیمنٹ کی پبلک اکاؤنٹس کمیٹی کے اجلاس میں 1996 میں 24 بوگس پلاٹوں کی الاٹمنٹ سے27کروڑروپے سے زائدکے نقصان کاانکشاف ہوا ہے۔

جمعے کو پبلک اکاؤنٹس کمیٹی کا اجلاس کنوینر میاں عبدالمنان کی زیرصدارت ہوا۔ اجلاس میں سی ڈی اے کے 2016-17 کے آڈٹ اعتراضات کا جائزہ لیاگیا۔ آڈٹ حکام نے کمیٹی کو بتایا کہ 1996 میں 24 بوگس پلاٹوں کی الاٹمنٹ سے27کروڑ روپے سے زائد نقصان ہوا ہے۔ سی ڈی اے حکام نے کمیٹی کو بتایا کہ2000میں بورڈ کے اجلاس میں متعلقہ سی ڈی اے اہلکاروں کے خلاف کارروائی کا فیصلہ ہوا یہ پلاٹ منسوخ کر دیے گئے۔

کنوینرکمیٹی نے کہاکہ اس معاملے کاجائزہ لینے کی ضرورت ہے کہ جن لوگوں کوالاٹ ہوئے ان کے ساتھ زیادتی تو نہیں ہوئی، ہمارا کام کسی سے زیادتی کرنا نہیں،سی ڈی اے کو پی اے سی نے حکم دیاتھاکہ صرف بوگس پلاٹ منسوخ کیے جائیں اور ادارے کے ملوث ارکان کے خلاف کارروائی کی جائے۔
اجلاس میں پی اے سی سیکریٹریٹ کی جانب سے کمیٹی کو بتایاگیاکہ یہ پلاٹ دودوتین تین دفعہ فروخت بھی ہوچکے۔ آڈٹ حکام نے بتایاکہ اس فراڈ میں الاٹمنٹ کرنے اور الاٹمنٹ کرانے والی 2 پارٹیاں ملوث ہیں، انھوں نے کس قانون کے تحت ادارے کے افسران کے خلاف محکمانہ کارروائی نہیں کی۔

سی ڈی اے حکام نے تسلیم کیا کہ یہ کام واقعی غلط ہوا۔رکن کمیٹی شاہدہ اختر نے کہا کہ سی ڈی اے کی ملی بھگت کے بغیر یہ کام نہیں ہوسکتے۔ جن لوگوں کے دستاویزات پر دستخط موجود ہیں ان کے خلاف کارروائی روک دی گئی۔

پیرسوہاوہ میں2004 میں مونال ریسٹورنٹ کی تعمیر کے حوالے سے پی اے سی نے ہدایت کی کہ اس کیس کی تحقیقات شفاف انداز میں ہونی چاہیے۔کمیٹی نے پی اے سی سیکریٹریٹ کو ہدایت کی گئی کہ ابتدائی تحقیقاتی رپورٹ آڈٹ اعتراضات کے ساتھ دوبارہ ڈی جی ایف آئی اے کو ارسال کی جا

|
پاکستان کا آئندہ ماہ 1 ارب ڈالر کے بچت سرٹیفکیٹ جاری کرنے کا اعلان
پاکستان کا آئندہ ماہ 1 ارب ڈالر کے بچت سرٹیفکیٹ جاری کرنے کا اعلانشیئرٹویٹ
بزنس رپورٹر  جمعـء 20 اپريل 2018


3 سے 5 سالہ مدت کے ڈالربیس سیونگ سرٹیفکیٹ کی فروخت خلیجی ملکوں سے شروع کی جائیگی،بعدمیں دائرہ وسیع کریں گے۔ فوٹو: فائل
3 سے 5 سالہ مدت کے ڈالربیس سیونگ سرٹیفکیٹ کی فروخت خلیجی ملکوں سے شروع کی جائیگی،بعدمیں دائرہ وسیع کریں گے۔ فوٹو: فائل


 کراچی: محکمہ قومی بچت ڈالر بیس سیونگ سرٹیفکیٹ جاری کرے گا جب کہ ان بانڈز کی مجموعی مالیت 50کروڑ ڈالر سے 1ارب ڈالر تک ہوگی۔

ڈائریکٹر جنرل پاکستان قومی بچت(سی ڈی این ایس) ظفر مسعود نے گزشتہ روز مقامی ہوٹل میں تقریب سے خطاب کرتے ہوئے کہا کہ محکمہ قومی بچت (سی ڈی این ایس)بیرون ملک مقیم پاکستانیوں کے لیے مئی میں 3 سے 5 سال کی مدت کے ڈالر بیس سیونگ سرٹیفکیٹ جاری کرے گا جب کہ ان بانڈز کی مجموعی مالیت 50کروڑ ڈالر سے 1ارب ڈالر تک ہوگی۔ اس موقع پر ڈائریکٹر ظہیر عباس، جاوید شیخ، ریجنل ڈائریکٹر عبدالغفور بلوچ اور دیگر بھی موجود تھے۔

ظفر مسعود نے کہا کہ اوورسیز پاکستانیوں کی سہولت کے لیے ہم مئی میں ڈالر بیس سیونگ سرٹیفکیٹ کا اجرا کر رہے ہیں جس کی کم از کم قیمت 1000 ڈالر ہوگی جبکہ اس کی زیادہ سے زیادہ مالیت زیرغور ہے۔
انہوں نے کہا کہ ابھی ڈالر بیس سیونگ سرٹیفکیٹ کا اجرا صرف جی سی سی ممالک سے کریں گے لیکن اس کے بعد اس کا دائرہ کار بڑھائیں گے، ڈالر بیس سیونگ سرٹیفکیٹ 3 سے 5 سال کی مدت کے لیے ہوں گے لیکن درمیان میں اگر کوئی اس اسکیم سے نکلنا چاہے گا تو اسے چھوٹا سا جرمانہ ادا کرنا ہوگا۔

ظفر مسعود نے کہا کہ ڈالر بیس سیونگ سرٹیفکیٹ کے اجرا کے لیے 2016 سے کام کر رہے تھے، اس پر ہم نے 2 سال کام کیا ہے اور پھر مارکیٹ میں آئے، اس سرٹیفکیٹ کا ایمنسٹی اسکیم سے کوئی تعلق نہیں ہے، اس سے زرمبادلہ کے ذخائر میں اضافہ ہو گا اور ملک میں ڈالر کی صورت میں زرمبادلہ آئے گا۔


|
راچی: پاکستان کے غیرملکی زرمبادلہ ذخائر میں کمی کا سلسلہ جاری ہے۔

اسٹیٹ بینک کے مطابق 13اپریل کو ختم ہفتے میںزرمبادلہ ذخائر9ارب43 کروڑ ڈالر کی کمی سے 17 ارب 54 کروڑ 55 لاکھ ڈالر رہ گئے۔ اس دوران مرکزی بینک کے ذخائر 5کروڑ87لاکھ ڈالر گھٹ کر 11ارب 37کروڑ96لاکھ ڈالر اور کمرشل بینکوں کے ذخائر 3کروڑ 52 لاکھ ڈالر کی کمی سے 6ارب 16کروڑ59لاکھ ڈالر رہ گئے۔


 
اسٹیٹ بینک کے مطابق ایس بی پی ریزرو میں کمی کی وجہ بیرونی قرضے اور دیگر سرکاری ادائیگیاں ہیں۔

|
 اسلام آباد:  وفاقی حکومت نے آئندہ وفاقی بجٹ میں وزارت صحت کے ترقیاتی منصوبوں کیلیے 30ارب71کروڑ61 ہزار روپے مختص کرنے کی تجویز دی۔

وزارت صحت نے 58 جاری و نئے ترقیاتی منصوبوں کیلئے 37 ارب71کروڑ6 لاکھ11 ہزار روپے کا مطالبہ کیا تھا،جس میں سے32جاری ترقیاتی منصوبوں کیلئے 22 ارب 65 کروڑ 96 لاکھ 46 ہزار روپے جبکہ 26 نئے منصوبوں کیلئے15ارب 5کروڑ9 لاکھ 65 ہزار روپے شامل ہیں۔


 
خاصہ دارو لیویز فورسز کے بجٹ میں 3.6 فیصد اضافہ تجویز
آئندہ بجٹ میں وزارت سیفران کے تحت ملک بھر میں موجود خاصہ دار اور لیویز فورسز کیلیے 10ارب، 60 کروڑ روپے رکھے جا رہے ہیں، جس میں34 کروڑ روپے شہد اپیکیج، 15کروڑ آپریٹنگ اخراجات (پٹرول، اسٹیشنری ودیگر)، ایک کروڑ 93 لاکھ روپے رہائشوں کی مرمت، 2 کروڑ 93 لاکھ روپے کمپیوٹراور دیگر اشیائے ضروریہ کی خریداری کیلئے رکھے گئے ہیں۔

کشمیر، گلگت کے لیے 43 ارب سے زائدبجٹ کی تجویز

وفاقی حکومت نے آئندہ وفاقی بجٹ میں وزارت امور کشمیر و گلگت بلتستان کیلیے 43 ارب64 کروڑ43 لاکھ3 ہزار روپے کا ترقیاتی بجٹ مختص کرنے کی تجویز دی ہے، وزارت امورکشمیر وگلگت بلتستان نے وفاقی بجٹ میں57 ارب 34 کروڑ 8 لاکھ 59 ہزار روپے مختص کرنے کا مطالبہ کیا تھا۔


|
کراچی: عالمی قیمتوں میں اضافے کے ساتھ ڈالر کے مقابلے میں روپے کی بے قدری کی وجہ سے سونے کی مقامی قیمتوں میں حالیہ دنوں میں تیزی کے ساتھ اضافہ ہوا جس کی وجہ سے یہ 5سال کی نئی بلندترین سطح پر پہنچ گئیں۔

بین الاقوامی بلین مارکیٹ میں فی اونس سونے کی قیمت6 ڈالر کے اضافے سے1349 ڈالر کی سطح پر پہنچنے کے باعث مقامی صرافہ مارکیٹوں میں بھی بدھ کو فی تولہ اور فی دس گرام سونے کی قیمتوں میں بالترتیب450 اور386 روپے کا اضافہ ہو گیا جس کے نتیجے میں کراچی حیدرآباد سکھر ملتان فیصل آباد لاہور اسلام آباد و راولپنڈی پشاور اور کوئٹہ کی صرافہ مارکیٹوں میں فی تولہ سونے کی قیمت بڑھ کر 60 ہزار اور فی دس گرام سونے کی قیمت بڑھ کر 51 ہزار 428 روپے کی نئی بلند ترین سطح پر پہنچ گئی۔

واضح رہے کہ 15 مارچ 2013کو سونے کی قیمت60ہزار روپے تولہ اور 10گرام 51ہزار428 روپے رہی تھی، اسی طرح فی تولہ چاندی کی قیمت10 روپے کے اضافے سے780 روپے اور فی دس گرام چاندی کی قیمت8.57 روپے بڑھ کر668.57 روپے ہوگئی۔
|
بی آئی ایس پی نے بجٹ میں 100 فیصد اضافہ مانگ لیا
بی آئی ایس پی نے بجٹ میں 100 فیصد اضافہ مانگ لیاشیئرٹویٹ
شبیر حسین  جمعرات 19 اپريل 2018


امدادی رقم بڑھانے کیلیے 121 کے مقابلے میں 240 ارب مختص کرنے کا مطالبہ. فوٹو: فائل
امدادی رقم بڑھانے کیلیے 121 کے مقابلے میں 240 ارب مختص کرنے کا مطالبہ. فوٹو: فائل


 اسلام آباد: بینظیر انکم سپورٹ پروگرام (بی آئی ایس پی) کی انتظامیہ نے مالی سال 2018-19 کے بجٹ میں240 ارب روپے مختص کرنے کا مطالبہ کیا ہے جو کہ موجودہ بجٹ کے مقابلے میں 100 فیصد زائد ہیں۔

باوثوق ذرائع نے بتایا کہ بی آئی ایس پی نے بجٹ تجاویز میں موقف اپنایا ہے کہ اس وقت ملک میں غربت کانیا سروے جاری ہے جس میں غریب خاندانوں کی تعداد بڑھنے کا امکان ہے،اسی طرح آئندہ مالی سال کے دوران مستحق افراد کو سہہ ماہی بنیادوں پر دی جانے والی امدادی رقم 4 ہزار834 سے بڑھاکر5 ہزار روپے کی جائیگی جبکہ وسیلہ تعلیم پروگرام کادائرہ32 اضلاع سے بڑھاکر50 اضلاع تک کرنے کا منصوبہ ہے جس کیلئے بجٹ میں خاطرخواہ اضافہ ناگزیر ہیں۔

ذرائع کے مطابق رواں سال تمام اضلاع میں غربت شماری کا آغاز ہوگا جس کیلیے کم از کم 9 ارب اخراجات کا تخمینہ لگایا گیا ہے۔
موجودہ حکومت کے ابتدائی سال 2013-14 کے دوران بی آئی ایس پی کا بجٹ 75 ارب روپے تھا جسے مالی سال 2014-15 میں بڑھا کر97 ارب،2015-16 میں 102 ارب، 2016-17 میں 115ارب اورمالی سال2017-18 میں121ارب کردیاگیا۔

واضح رہے کہ موجودہ حکومت کے5 سالہ دور میں بینظیر انکم سپورٹ پروگرام کا بجٹ 200 فیصد سے بھی تجاوز کرگیا ہے۔
|
اسلام آباد: وفاقی حکومت نے آئندہ مالی سال2018-19 کے وفاقی بجٹ میں گلگت بلتستان کے ترقیاتی منصوبوں کیلیے 18 ارب 30 کروڑ روپے مختص کرنے کی تجویز دی ہے۔

بجٹ دستاویز کے مطابق وفاقی حکومت نے گلگت بلتستان کے جن ترقیاتی منصوبوں کیلئے آئندہ مالی سال 2018-19 کے وفاقی بجٹ میں فنڈز مختص کرنے کی تجویز دی ہے ان میں گلگت بلتستان کے سالانہ ترقیاتی پروگرام(اے ڈی پی) میں شامل تمام منصوبوں کیلئے بلاک ایلوکیشن کی مد میں15ارب روپے مختص کرنیکی تجویز دی ہے جبکہ وفاقی پبلک سیکٹر ڈویلپمنٹ پروگرام(پی ایس ڈی پی)میں شامل 8 جاری و 10نئے ترقیاتی منصوبوں کیلئے3 ارب 30 کروڑروپے مختص کرنے کی تجویزدی۔

|
حسیب حنیف  جمعرات 19 اپريل 2018


اس وقت حکومت کی جانب سے زرعی قرضوں پر 14فیصد تک شرح سود حاصل کی جارہی ہے۔ فوٹو: رائٹرز/ فائل
اس وقت حکومت کی جانب سے زرعی قرضوں پر 14فیصد تک شرح سود حاصل کی جارہی ہے۔ فوٹو: رائٹرز/ فائل


اسلام آباد: وفاقی وزارت غذائی تحفظ وریسرچ کی جانب سے زرعی سیکٹر کیلیے قرضوں پرشرح سود سنگل ڈیجٹ میں لانے کی تجویز وزارت خزانہ کودی گئی۔

ذرائع کے مطابق وفاقی حکومت کی جانب سے اس وقت بجٹ تیاری کاسلسلہ جاری ہے۔ اسی سلسلے میں وفاقی حکومت کے گزشتہ روزہونے والے ایک اعلیٰ سطح کے اجلاس میں زرعی قرضوں پرشرح سود کا معاملہ زیرغور آیاجس پر وفاقی وزارت غذائی تحفظ وریسرچ اور زرعی سیکٹرکے دیگر اسٹیک ہولڈرز کی جانب سے زرعی سیکٹرکے قرضوں کو کم کرنے پر زور دیا گیا ہے۔

وزارت غذائی تحفظ و ریسرچ کی جانب سے وزارت خزانہ کو زرعی قرضوں پر شرح سود 9فیصد تک لانے کی تجویز دی گئی۔ اس وقت حکومت کی جانب سے زرعی قرضوں پر 14فیصد تک شرح سود حاصل کی جارہی ہے جبکہ کا شت کاروں کا یہ مطالبہ ہے کہ زراعت کیلئے قرضوں پر حکومت کی جانب سے شرح سود کو 5فیصد تک لایا جائے تاکہ کاشت کاروں کو آسان اقساط پر قرضے دستیاب ہوں۔
|
آئندہ مالی سال میں ریکارڈ 13 ارب ڈالر قرض لینے کا منصوبہ
آئندہ مالی سال میں ریکارڈ 13 ارب ڈالر قرض لینے کا منصوبہشیئرٹویٹ
شہباز رانا  اتوار 15 اپريل 2018


مالی سال 2016-17 میں پاکستان نے 10 اعشاریہ 4 ارب ڈالر قرضہ لیاتھا۔ فوٹو : فائل
مالی سال 2016-17 میں پاکستان نے 10 اعشاریہ 4 ارب ڈالر قرضہ لیاتھا۔ فوٹو : فائل


اسلام آباد: وفاقی حکومت  نے آئندہ مالی سال میں ریکارڈ 13ارب ڈالرقرض لینے کامنصوبہ وضع کیا ہے جس کا بنیادی تخمینہ ختم ہونے والے مالی سال کیلیے قرضے کے تخمینے سے تقریباً 63 فیصدزائد ہے۔

ذرائع کے مطابق مالی سال 2018-19 کے بجٹ کیلیے قرض کاابتدائی تخمینہ 13ارب ڈالر تیار کیا گیا ہے اوراگراس منصوبے پر عملدرآمد ہوتا ہے تو یہ پاکستان کی 71سالہ تاریخ میں کسی ایک مالی سال کے دوران لیے جانے والے قرض کی بلندترین شرح ہو گی۔

مالی سال 2016-17 میں پاکستان نے 10 اعشاریہ 4 ارب ڈالر قرضہ لیاتھا تاہم ابھی یہ واضح نہیں کہ حکومت 27 اپریل کوپارلیمنٹ میں غیرملکی اقتصادی امداد کاحقیقی منصوبہ پیش کرے گی یا گزشتہ پانچ ادوارکی طرح اسے غیرملکی قرضے کا منصوبہ قراردیاجائیگا۔
|
ارشاد انصاری  اتوار 15 اپريل 2018


پرانے پنشنرزکااضافہ20فیصدکرنے اورگریڈ15تک میڈیکل الاؤنس میں500روپے اضافہ کی تجویزپربھی غور۔ فوٹو: فائل 
پرانے پنشنرزکااضافہ20فیصدکرنے اورگریڈ15تک میڈیکل الاؤنس میں500روپے اضافہ کی تجویزپربھی غور۔ فوٹو: فائل


اسلام آباد: وزیراعظم شاہدخاقان عباسی نے آئندہ مالی سال 2018-19 کے وفاقی بجٹ میں سرکاری ملازمین کی تنخواہ ومراعات اورپنشن میں اضافے کی اصولی منظوری دیدی ہے۔

ذرائع کاکہنا ہے کہ آئندہ بجٹ میںسرکاری ملازمین کی تنخواہوں وپنشن میں 15فیصد تک اضافے کاامکان ہے۔صوبوںکی طرزپروفاقی ملازمین کویوٹیلٹی الاونس کی فراہمی کااعلان بھی بجٹ میں متوقع ہے۔

ذرائع نے بتایا کہ گزشتہ روز وزیر اعظم شاہد خاقان عباسی کی زیرصدارت اعلی سطح کے اجلاس میںوزارت خزانہ کی ریگولیشن ڈپارٹمنٹ کے حکام نے آئندہ مالی سال کے بجٹ میںسرکاری ملازمین کی تنخواہوں وپنشن میں اضافہ سے متعلق تیارکردہ ابتدائی تجاویز پر تفصیلی بریفنگ دی۔
وزارت خزانہ ذرائع کاکہنا ہے کہ پرانے پنشنرزکی پنشن میں 20فیصد اضافہ،گریڈ ایک تا 15کے ملازمین کومزید ریلیف فراہم کرنے کیلیے انکے میڈیکل الاونس میں 500روپے اضافہ کی تجویز بھی زیرغور ہے۔

آئندہ مالی سال کے وفاقی بجٹ میں گریڈ ایک تا پندرہ کے ملازمین کیلیے میڈیکل الاؤنس 1500 روپے ماہانہ سے بڑھا کردو ہزارروپے ماہانہ کیے جانے کا امکان ہے، دفتری اوقات کے بعددیرتک دفاترمیں کام کرنیوالے ملازمین کو ملنے والے لیٹ سیٹنگ الاونس میں اضافہ کی تجویزبھی زیرغورہے۔

ذرائع کاکہنا ہے کہ تنخواہوں وپنشن میں اضافہ کی حتمی منظوری بجٹ سے قبل ہونیوالے وفاقی کابینہ کے خصوصی اجلاس میں دی جائیگی۔

 
|
برآمدی شعبے کی مشینری پر کسٹمز ڈیوٹی ختم کرنے پر غور
برآمدی شعبے کی مشینری پر کسٹمز ڈیوٹی ختم کرنے پر غورشیئرٹویٹ
ارشاد انصاری  ہفتہ 14 اپريل 2018


بجٹ میں شمولیت کاجائزہ لیاجارہاہے،آئندہ ہفتے اہم اجلاس طلب کرلیا گیا،ایف بی آر حکام۔  فوٹو: ایکسپریس/فائل 
بجٹ میں شمولیت کاجائزہ لیاجارہاہے،آئندہ ہفتے اہم اجلاس طلب کرلیا گیا،ایف بی آر حکام۔ فوٹو: ایکسپریس/فائل


اسلام آ باد: وفاقی حکومت نے بجٹ میں صنعتی صارفین وکمرشل درآمد کنندگان کے لیے پلانٹس و مشینری سمیت دیگر کیپٹل مصنوعات کی درآمد پرکسٹمز ڈیوٹی کی شرح صفر کرنے کی تجویز کا جائزہ لینا شروع کردیا ہے۔

’’ایکسپریس‘‘ کو دستیاب دستاویز کے مطابق فیڈرل بورڈ آف ریونیو کوتجویز دی گئی ہے کہ ملکی برآمدات بڑھانے اور مینوفیکچرنگ سیکٹر کو فروغ دینے کے لیے برآمدی انڈسٹری کو مشینری و پلانٹس کی درآمد پر خصوصی رعایتیں دی جائیں کیونکہ حریف ممالک کی جانب سے اپنے برآمدکنندگان کو خصوصی مراعات فراہم کی جارہی ہیں جن میں پلانٹس و مشینری صفر کسٹمز ڈیوٹی پر درآمد کی اجازت شامل ہے۔

دستاویز میں کہا گیا کہ انڈسٹری میں استعمال ہونے والی تمام کیپٹل مصنوعات بشمول مشینری و آلات اور پلانٹس کی درآمد پر صفر کسٹمز ڈیوٹی کی جائے، اس اقدام سے ایکسپورٹ اورینٹڈ انڈسٹری کو فروغ حاصل ہوگا اور ملک میں روزگار کے مواقع پیدا ہوں گے۔

دستاویز میں کہا گیاکہ کسٹمز ایکٹ 1969 کے پانچویں شیڈول کے تحت مقامی سطح پر تیار نہ ہونے والی مشینری و پلانٹس سمیت کیپٹل مصنوعات کی درآمد پر کسٹمز ڈیوٹی میں رعایتیں فراہم کی گئی ہیں جبکہ دوسرے ممالک کی طرف سے یہ شرح صفر ہے۔

اس بارے میں ایف بی آر حکام کا کہنا ہے کہ آئندہ بجٹ میں ان تجاویز کو شامل کرنے پر غور کیا جارہا ہے اور اس بارے میں آئندہ ہفتے اہم اجلاس طلب کرلیا گیا ہے۔


|
 کراچی: پاکستان میں مائیکروفنانس سیکٹر کا حجم 200ارب روپے سے تجاوز کر گیا ہے۔

پاکستانی مائیکروفنانس نیٹ ورک کے مطابق ملک میں 1.8 ارب کے مجموعی قرضوں کے ساتھ فعال قرض دہندگان کی تعداد 58 لاکھ ہے، مائیکروفنانس بینکوں میں اپنے اکاؤنٹس میں سیونگ کرنے والے افراد کی تعداد 3 کروڑ ہے جن میں 18 کروڑ 60 لاکھ روپے جمع ہیں، قرض دہندہ کا اوسط فی کس حجم 48 ہزار 695 روپے جبکہ بچت کا اوسط حجم فی کس 6 ہزار 33 روپے ہے،ملک بھر میں مختلف مائیکروفنانس بینکوں کی برانچوں کا نیٹ ورک بڑھ کر 3673 پوائنٹس تک پھیل چکا ہے۔


 
واضح رہے کہ مائیکروفنانس بینک کے پھیلاؤ اور متاثر کن ترقی کی بنیاد پر پاکستان مائیکروفنانس نیٹ ورک نے مائیکروفنانس بینکوں کے لیے 2020 تک 1 کروڑ قرض دہندگان کا بڑا ہدف رکھا ہے، اس میں11 ملین انشورنس پالیسی رکھنے والے، ڈپازٹ رکھنے والے 50 ملین افراد کے ساتھ وسائل کی رسائی کے مقامات بڑھا کر 4 لاکھ تک پہنچانا بھی شامل ہے۔

|
 اسلام آباد: وفاقی حکومت نے وزارت بین الصوبائی رابطہ کی جانب سے مالی سال کے بجٹ 2018-19 کیلیے 3 ارب 40 کروڑ 11 لاکھ 85 ہزار روپے کی منظوری دے دی۔

باخبر ذرائع کے مطابق وزارت کے جاری 11 منصوبے جن کی مالیت 2 ارب 7 کروڑ، 15 لاکھ 44 ہزار روپے، پاکستان اسپورٹس بورڈ غیر منظورشدہ 15 منصوبوں لاہور، کراچی، کوئٹہ، پشاور مین ہاکی ٹرف اور پاکستان سپورٹس بورڈ میں زیر تعمیر بائیو مکینیکل لیب ،کراچی کوئٹہ اور پشاورمیں زیرتعمیرباکسنگ جمنزیم جنکی مالیت ایک ارب 24 کروڑ 16 لاکھ چالیس ہزار روپے لاگت طلب کئے گے تھے جبکہ وزارت بین الصوبائی رابطہ میں قائم مختلف سیکشنزکوای لنک کرنے والے اور وزارت میں جدید ترین ڈیٹابنک کیلئے اٹھ کروڑ80 لاکھ منظوری کیلئے پیش کیے گئے۔
|
درآمد کیا جانے والا 30 فیصد دودھ نا قابل استعمال ہے، قائمہ کمیٹی میں انکشاف
درآمد کیا جانے والا 30 فیصد دودھ نا قابل استعمال ہے، قائمہ کمیٹی میں انکشافشیئرٹویٹ
نمائندہ ایکسپریس / خبر ایجنسی  ہفتہ 14 اپريل 2018


سی پیک کے چینی عملے کو حلال فوڈ دیں گے، پنجاب میں زراعت کا مستقبل نہیں، کانگو پر 100فیصد قابو پا لیا، لائیو اسٹاک حکام بریفنگ۔ فوٹو: فائل
سی پیک کے چینی عملے کو حلال فوڈ دیں گے، پنجاب میں زراعت کا مستقبل نہیں، کانگو پر 100فیصد قابو پا لیا، لائیو اسٹاک حکام بریفنگ۔ فوٹو: فائل


 اسلام آباد: قومی اسمبلی قائمہ کمیٹی برائے بین الصوبائی رابطہ میں انکشاف کیا گیا کہ پاکستان میں سب سے زیادہ خشک دودھ بھارت سے آ رہا ہے جب کہ بیرون ممالک سے درآمد کیے جانے والا 30 فیصد دودھ ناقابل ہضم ہے۔

صوبائی محکمہ لائیو اسٹاک کے حکام نے آگاہ کیاکہ گزشتہ 10 سال میں ہماری گوشت کی برآمدات منفی میں ہیں، ہم چھوٹا جانورذبح کرتے ہیں، اگرجانور کو بڑاکر کے ذبح کریں تو فائدہ ہو گا، بلوچستان میں لائیو اسٹاک کے 600 ڈاکٹرز بیروزگار ہیں، ہم سی پیک کے لیے آنے والے چینی باشندوں کو حلال فوڈ مہیا کریں گے، پنجاب میں زراعت کا مستقبل نہیں، ہم نے کانگو جیسے مسئلے پر 100فیصد قابو پایا ہوا ہے۔

وفاقی وزیر ریاض پیرزادہ نے کہاکہ لائیو اسٹاک زراعت کی ریڑھ کی ہڈی ہے، میری تین سال فصل نہیں ہوئی، میں نے اپنا خرچہ جانور بیچ کر پورا کیا، کمیٹی نے وزارت بین الصوبائی رابطہ کو لائیو اسٹاک سے متعلق کانفرنس کرنے کی ہدایت کردی۔
گزشتہ روز اجلاس چیئرمین عبدالقہار خان کی صدارت میں ہوا، اجلاس میں لائیو اسٹاک اور ڈیری ڈیولپمنٹ کے حوالے سے تفصیلی جائزہ لیا گیا، سیکریٹری لائیواسٹاک پنجاب نے بریفنگ دیتے ہوئے بتایاکہ گزشتہ دس سال میں ہماری گوشت کی برآمدات منفی ہیں۔

سیکریٹری لائیو اسٹاک پنجاب نے یو این کام ٹریڈ کی رپورٹ کاحوالہ دیتے ہوئے کہاکہ پاکستان میںسب سے زیادہ خشک دودھ بھارت سے آ رہا ہے۔



|
 کراچی: جہازوں کی دم (ٹیل) پر مارخور کے لوگو اور جہاز دیگر حصوں پر تبدیلی کے بعد پی آئی اے انتظامیہ نے قومی ایئرلائن کے تمام نیٹ ورک کی کلر اسکیم بھی تبدیل کرنے کا فیصلہ کرلیا۔

ذرائع کا کہنا ہے کہ ابتدائی طور پر ایئرلائن کے اندرون وبیرون ملک قائم ٹکٹ دفاتر ،سیلز پوائنٹ اور ایئر پورٹس پر دفاترکی کلر اسکیم تبدیل کی جائے گی،ایئرلائن کے متعلقہ شعبے کی جانب سے جاری کردہ ای میل میں تمام دفاتر کو کلر اسکیم پر مبنی درکار بورڈز کی تعداد اور تفصیلات طلب کرلی گئیں۔

نئی کلر اسکیم کا فیصلہ قومی ایئر لائن کو نئی کارپوریٹ برانڈ پہچان دینے کے تحت کیاگیا ہے، نئی کارپوریٹ برانڈ میں سبز اور سفید کلراسکیم کے بجائے سفید، ہلکا سبز اورڈارک گرے کلراسکیم استعمال کی جائے گی،کلراسکیم کے ساتھ اردو اور انگریزی میں تحریر الفاظ کاسائز بھی تبدیل کیا جائے گا۔

ذرائع کا کہناہے کہ نئی کلر اسکیم میں دفاتر کے باہر اور اندر بورڈز اور اسٹینڈز بھی تبدیل کیے جائیںگے جبکہ دوسرے مرحلے میں قومی ایئرلائن کی تمام اسٹیشنری، کراکری، گاڑیوں اور دیگر پر کلر اسکیم تبدل کی جائے گی۔

ذرائع کے مطابق پی آئی اے کے طیاروں سمیت مکمل نیٹ ورک کو نئی کارپوریٹ برانڈ پہچان پر مبنی منصوبے کے لیے کروڑوں روپے خرچ کیے جائیں گے۔

دوسری جانب ترجمان پی آئی اے مشہود تاجور نے کلر اسکیم تبدیل کرنے کے معاملے کی تصدیق کرتے ہوئے بتایا کہ جہاز کے دم (ٹیل) پر مارخور کا لوگو ں صرف جہازوں تک محدود ہے، دفاتر اور دیگر مقامات پر کلر اسکیم ضرور تبدیل کی جارہی ہے تاہم دفاتر پر مارخور کا لوگو پینٹ نہیں کیا جائے گا۔


|
طفیل احمد  ہفتہ 14 اپريل 2018


اعلیٰ عہدوں پرتعینات سابق افسران کی ادوارکی رپورٹس بھی مرتب کی جارہی ہیں، پی آئی اے انتظامی ذرائع۔ فوٹو: فائل
اعلیٰ عہدوں پرتعینات سابق افسران کی ادوارکی رپورٹس بھی مرتب کی جارہی ہیں، پی آئی اے انتظامی ذرائع۔ فوٹو: فائل


 کراچی: سپریم کورٹ کی جانب سے پاکستان انٹرنیشنل ایئرلائن (پی آئی اے ) کے انٹرنل آڈٹ رپورٹ طلب کیے جانے کے بعد قومی ایئر لائن کی بیشتر اعلیٰ انتظامی افسران میں کھلبلی مچ گئی اور متعلقہ تحقیقاتی ادارے بھی متحرک ہوگئے۔

قومی ایئرلائن میں سیاسی بھرتیوں اورمالی بحران سے دوچارکرنے والے بھی آگئے زد میں ، پی آئی اے انتظامی ذرائع کا کہنا ہے کہ اعلیٰ عہدوں پرتعینات سابق افسران کی ادوارکی رپورٹس بھی مرتب کی جارہی ہیں۔


 
دریں اثنا پی آئی اے میں گزشتہ 10سال کے دوران 10 مینجنگ ڈائریکٹرز تبدیل کیے گئے ان میں سے 2 افسران کوچیئرمین اورسی ای اوکاعہدہ بھی دیاگیا تھا،موجودہ چیئرمین عرفان الٰہی20 اپریل تک رٹائرڈ ہو جائیں گے اس وقت ان کے پاس بیک وقت تین عہدے ہیں، چیئرمین پی آئی اے بورڈکے ساتھ سیکریٹری ایوی ایشن اورچیئرمین سول ایوی ایشن بورڈکاعہدہ بھی انہی کے پاس ہے۔

قومی ایئرلائن میں 2008تا2018 ایم ڈی تعینات رہنے والوں میں ظفراے خاں، اسلم یارخاں کے بعد 5 مئی 2008کوکیپٹن اعجاز ہارون کومقررکیاگیاتھا 3 سال تعیناتی کے دوران 17 مئی 2011 میں پالپا اورجیک پائی تحریک کے نتیجے میں مستعفی ہوئے تھے جس کے بعد حکومت نے کیپٹن ندیم یوسف زئی کو مقررکیا وہ 2012 تک ایم ڈی کی حیثیت سے اپنی خدمات انجام دیتے رہے۔


 
بعدازاں کیپٹن راؤ قمرسلمان ایم ڈی بنے چند ماہ بعدکیپٹن جنید یونس کومقررکردیاگیا، وہ 2014 تک انتظامی امورکے سربراہ رہے جس کے بعد ناصر جعفرآئے، 2014میں شاہ نوازرحمان سربراہ بنے اسی دوران عرفان الہی کو چیئرمین اور سی ای اوپی آئی اے مقررکیاگیاتھا، فروری2016کو حکومت نے جرمن نژدا برنڈ ہیلڈن برنڈ کو پی آئی اے کا قائمقام سی ای اومقررکیا وہ 2017تک سی ای اوکی حیثیت سے کام کرتے رہے۔

بعدازاں حکومت نے ان کا نام ای سی ایل میں شامل کردیا جس کے بعد وزارت داخلہ نے برنڈ ہیلڈن کا نام ای سی ایل سے نکال کر انھیں ایک ماہ کی رخصت پربیرون ملک جانے کی اجازت دیدی وہ 10مئی 2017کو ایک ماہ کی رخصت پرچلے گئے تھے جس کے بعد ایوی ایشن ڈویژن کے حکام کی جانب سے پی آئی اے میں نئے سی ای اوکی تلاش شروع کردی اورمسلم لیگ کے رہنما مشیر ہوابازی مہتاب عباسی کی سفارش پر امریکی یونیورسٹی مشی گن میں اکنامکس پڑھانے والے مشرف رسول سیان کو قومی ایئرلائن کانیا سی ای اومقررکیاگیا جبکہ ان کا ہوابازی کے شعبے سے تعلق نہیں رہا ، مشرف رسول سیان پی آئی اے کے دسویں سی ای اومقررکیے گئے۔


 
دریں اثنا معلوم ہوا ہے کہ پی آئی اے میں اعلیٰ افسران کے اثاثوں کی چھان کی اطلاعات پر افسران میں کھلبلی مچ گئی اور چہ میگوئیاں جاری ہیں۔


|
کراچی:  انڈونیشیا کے سرکاری ادارے بلاگ نے پاکستان کے لیے 5 اور 15 فیصد بروکن سفید چاول کا ایک اور ٹینڈر جاری کردیا جس کے تحت پاکستان سے انڈونیشیا کے لیے 1 لاکھ 50 ہزار میٹرک ٹن وائٹ رائس برآمد کیے جائیں گے۔

رائس ایکسپورٹرز ایسوسی ایشن آف پاکستان کے سینئر وائس چیئرمین رفیق سلیمان نے کہا کہ انڈونیشیا کی جانب سے سرکاری سطح پر اس دوسرے ٹینڈر کی منظوری وزارت تجارت اور ایکسپورٹرز کی جارحانہ مارکیٹنگ اور تسلسل سے مذاکرات کی بدولت ممکن ہوئی ہے۔ یاد رہے کہ رفیق سلیمان فی الوقت رائس ایکسپورٹرز ایسوسی ایشن کی ٹیم کے ہمراہ انڈونیشیا کے دورے پر ہی ہیں۔


 
انہوں نے بتایا کہ بلاگ نے دوسرا ٹینڈر 8 پاکستانی برآمد کنندگان کو جاری کیا ہے جن میں میسرز غریب سنز پرائیوٹ لمیٹڈ، حسن علی رائس ایکسپورٹ کمپنی، میسکے اینڈ فیمٹی ٹریڈنگ کمپنی پرائیوٹ لمیٹڈ، کے کے رائس ملز پرائیوٹ لمیٹڈ، ایم ایم کموڈیٹیز، الحمزہ ٹریڈنگ کمپنی، کونول پاکستان پرائیویٹ لمیٹڈ اور کنگور ٹریڈرز شامل ہیں یہ کمپنیاں مجموعی طور پر 1 لاکھ 50 ہزار میٹرک ٹن چاول رواں سال انڈونیشیا کو برآمد کریں گی۔

|
ایشیائی ترقیاتی بینک پاکستان کو 375 ملین ڈالر قرض دے گا
ایشیائی ترقیاتی بینک پاکستان کو 375 ملین ڈالر قرض دے گاشیئرٹویٹ
شہباز رانا  ہفتہ 14 اپريل 2018


27.5 کروڑ ڈالر پنجاب میں آبپاشی کی خدمات میں بہتری اور 10 کروڑ ڈالر نجی سرکاری شراکت بڑھانے کے لیے دیے جائیں گے(فوٹو: فائل)
27.5 کروڑ ڈالر پنجاب میں آبپاشی کی خدمات میں بہتری اور 10 کروڑ ڈالر نجی سرکاری شراکت بڑھانے کے لیے دیے جائیں گے(فوٹو: فائل)


 اسلام آباد: پاکستان اور ایشیائی ترقیاتی بینک نے جمعہ کو 375 ملین ڈالر مالیت کے 2 معاہدوں پر دستخط کردیے جس کے تحت پنجاب میں آبپاشی کی خدمات میں بہتری کے ساتھ نجی سرکاری شراکت داری کو فروغ دیا جائے گا۔

معاہدوں پر کنٹری ڈائریکٹر اے ڈی بی برائے پاکستان ژیاؤ ہونگ یانگ اور اقتصادی امور ڈویژن کے سیکریٹری سید غضنفر عباس جیلانی نے دستخط کیے۔ بینک کی کنٹری ڈائریکٹر نے معاہدے پر دستخط کے بعد کہاکہ اس سرمایہ کاری سے نیا خریف سیزن نظام آبپاشی تعمیر اور صوبے میں پی پی پیز کو مزید ڈیولپ کیا جائے گا۔ آبپاشی کا منصوبہ دریائے سندھ کے نظام آبپاشی کا حصہ بن جائے گا جس سے زرعی پیداوار میں اضافہ ہوگا اور متعلقہ علاقے کے کاشت کار گھرانوں کو براہ راست فائدہ پہنچے گا۔

پی پی پی پروجیکٹ سے صوبائی حکومت کی اہم انفرا اسٹرکچر کو بہتر بنانے اور خدمات کی فراہمی کے لیے استعداد میں اضافہ ہوگا۔ 275 ملین ڈالر کے جلال پور اری گیشن پروجیکٹ سے  دریائے جہلم سے پانی لے کر جہلم اور خوشاب کے اضلاع میں سطحی نظام آب پاشی تیار کیا جائے گا، پروجیکٹ کے ذریعے 68 ہیکٹر کی کم پیداواری اور بارانی اراضی کو اریگیٹڈ فارم لینڈ میں تبدیل کیا جائے گا جس سے 3لاکھ 84ہزار افراد کو فائدہ ہوگا۔

ایشیائی ترقیاتی بینک اور حکومت پنجاب کو اس پروجیکٹ کو موثر بنانے کی پلاننگ میں کم وبیش 6 سال لگے، آبپاشی کے بنیادی ڈھانچے کو بہتر بنانے کے لیے اس اسکیم کو پہلی بار کنٹری پارٹنرشپ اسٹریٹجی 2009-13 میں شامل کیا گیا تھا۔ اس نظام آبپاشی میں پانی لینے کا اسٹرکچر، 117 کلومیٹر کی کینال، شاخیں، چھوٹی نہریں، کراس ڈرینج اسٹرکچر، فلڈ کیریئر چینلز اور متعلقہ ڈھانچہ شامل ہے، اس کے ذریعے جدید ٹیکنالوجی اور بہترین طریقوں جیسے لیزر لینڈ لیولنگ اور ہائی ایفیشنسی اری گیشن نظام متعارف کرائے جائیں گے یہ پروجیکٹ 6 ہزار کاشت کار گھرانوں کی استعداد میں بھی اضافہ کرے گا۔

ایشیائی ترقیاتی بینک اور پاکستان نے 100 ملین ڈالر کے ایک اور معاہدے پر بھی دستخط کیے جس کے ذریعے پنجاب میں نجی سرکاری شراکت کو فروغ دیا جائے گا تاکہ پی پی پیز میں زیادہ نجی شراکت کو متحرک اور منصوبوں کو تجارتی طور پر قابل عمل بنانے کے مقصد سے صوبائی حکومت کے فنڈ کو سپورٹ کیا جائے۔

یہ منصوبہ متعدد شعبوں میں پی پی پی پروجیکٹس کی ڈیولمپنٹ و ڈیلیوری کو بہتر بنا کر حکومت کی پائیدار اور مالی طور پر منظم پی پی پی پروجیکٹس کے جائزے، تیاری و نفاذ کی اہلیت بڑھائے گا۔

یاد رہے کہ برطانوی حکومت اپنے محکمہ بین الاقوامی ترقی (ڈی ایف آئی ڈی) کے ذریعے 19.6 ملین ڈالر کی گرانٹ اور 4 ملین ڈالر کی تکنیکی امداد سے پی پی پی پروجیکٹ کی مدد کر رہی ہے۔ منصوبے کی مجموعی لاگت 219.6 ملین ڈالر ہے جس میں سے 100 ملین ڈالر پنجاب حکومت فراہم کرے گی۔


|
امریکی ڈالر اوپن مارکیٹ میں 20 پیسے مہنگا ہو گیا
امریکی ڈالر اوپن مارکیٹ میں 20 پیسے مہنگا ہو گیاشیئرٹویٹ
بزنس رپورٹر  جمعـء 13 اپريل 2018


116.7روپے کاہوگیا،انٹربینک ریٹ115.72پر برقرار،ڈالرکی طلب بڑھ رہی ہے، ذرائع۔ فوٹو: فائل
116.7روپے کاہوگیا،انٹربینک ریٹ115.72پر برقرار،ڈالرکی طلب بڑھ رہی ہے، ذرائع۔ فوٹو: فائل


 کراچی: انٹربینک مارکیٹ میں امریکی ڈالر کی قدر115.72 روپے پر مستحکم رہنے کے باوجود اوپن کرنسی مارکیٹ میں عمومی سطح پر ڈیمانڈ بڑھنے سے جمعرات کو روپے کی نسبت امریکی ڈالر کی قدر20 پیسے کے اضافے سے116.70 روپے کی سطح پر پہچ گئی۔

کرنسی مارکیٹ کے ذرائع کا کہنا ہے کہ بیرونی ممالک میں تعلیمی ضروریات کے علاوہ مستقبل میں روپے کی قدر میں کمی کی افواہوں کی گردش سے خوف زدہ ہوکر لوگ اپنے سرمائے کو ڈالر میں منتقل کرنے کے لیے اوپن مارکیٹ کا رخ کر رہے ہیں جس کی وجہ سے امریکی ڈالر کی ڈیمانڈ معمول سے زیادہ ہوگئی ہے اور یہی وجہ ہے کہ ڈالر کی قدر میں جمعرات کو20 پیسے کا اضافہ ہوگیا ہے۔
|
اسلام آباد: وزیر اعظم کے مشیر برائے ریونیو و وفاقی وزیر ہارون اختر نے کہا ہے کہ حکومت آئندہ مالی سال کے وفاقی بجٹ میں عوام کو ناامید نہیں کرے گی۔

وفاقی وزیر ہارون اختر نے کہا کہ ٹیکس ایمنسٹی اسکیم سے 5 سے 6 ارب ڈالر سے زائد کی وصولی متوقع ہے جس سے حسابات جاریہ کے خسارہ کو کم کرنے میں مدد ملے گی اور پاکستان کو آئی ایم ایف سمیت کسی کے پاس جانے کی ضرورت نہیں پڑے گی حکومت آئندہ مالی سال کا وفاقی بجٹ پیش کرنے کے لیے اپوزیشن کو ساتھ لے کر چلنا چاہتی ہے بجٹ میں عوام کو ناامید نہیں کریں گے، ہم بجٹ پیش کر سکتے ہیں تاہم حکومت اپوزیشن کو ساتھ لے کر اس کی مشاورت سے بجٹ کی تیاری پر توجہ دے رہی ہے۔

ایف بی آر ہیڈ کوارٹر میں قرعہ اندازی کے بعد میڈیا سے گفتگو کرتے ہوئے ہارون اختر خان تنخواہ دار طبقے کو ٹیکس آڈٹ سے استثنیٰ کے لیے سیکشن 214 ڈی میں ترمیم فوج یا کسی دوسرے ادارے کے دباو میں آ کر نہیں کی جارہی ہے آڈٹ کے حوالے سے فوج کی سپورٹ حاصل رہی ہے، فوجیوں کے آڈٹ میں منتخب ہونے کے بعد انہوں نے ایک ٹیم تشکیل دی ہے جو ایف بی آر سے سمجھ رہی ہے اور تعاون کررہی ہے۔
انہوں نے ایف بی آرکے ریٹائرڈ لوگوں کی خدمات حاصل کی ہیں اور تمام فوجی ٹیکس ریٹرن فائل کرتے ہیں ٹیکس ایپلٹ ٹربیونلز عدلیہ کے ماتحت آتے ہیں اس لیے ان بارے کچھ نہیں کہہ سکتا۔
|
تنخواہوں میں 100 فیصد اضافہ، ہاؤس رینٹ بنیادی تنخواہ کا 80 فیصد کیا جائے، فیڈریشن آف فیڈرل ایمپلائز
تنخواہوں میں 100 فیصد اضافہ، ہاؤس رینٹ بنیادی تنخواہ کا 80 فیصد کیا جائے، فیڈریشن آف فیڈرل ایمپلائزشیئرٹویٹ
شبیر حسین  پير 16 اپريل 2018


یکساں سروس اسٹرکچر، پے اسکیل دیا جائے، شاہد خٹک، چوہدری قدیر، راجا بلال، ضیا یوسف زئی، حسن جاوید، ایکسپریس فورم میں گفتگو۔ فوٹو: ایکسپریس
یکساں سروس اسٹرکچر، پے اسکیل دیا جائے، شاہد خٹک، چوہدری قدیر، راجا بلال، ضیا یوسف زئی، حسن جاوید، ایکسپریس فورم میں گفتگو۔ فوٹو: ایکسپریس


اسلام آباد: وفاقی ملازمین کی فیڈریشن نے وفاقی حکومت سے مطالبہ کیا ہے کہ آئندہ بجٹ میں وفاقی ملازمین کی تنخواہوں میں 100 فیصد اضافہ کیا جائے۔

فیڈریشن آف فیڈرل گورنمنٹ ایمپلائز اسلام آباد کے عہدے داران چوہدری مختار، چوہدری قدیر، ڈاکٹر تہذیب الحسن، سید فرخ سیئر، شاہد جان خٹک، ضیا خان یوسف زئی، حسن جاوید اور راجا بلال نے ایکسپریس بجٹ فورم کے دوران اظہار خیال کیا۔

چوہدری مختار نے کہا کہ 2 ایڈہاک الاؤنس کو بنیادی پے اسکیل میں ضم کرکے اس پر اضافہ کیا جائے، سابق وزیراعظم کے اعلان کے مطابق سرکاری ملازمین کیلیے کم لاگت ہاؤسنگ اسکیم میں ممبر شپ لینے والے اور اقساط پوری کرنے والے ملازمین کو الاٹمنٹ لیٹرجاری کیے جائیں، جب تک پلاٹ کا قبضہ نہیں ملتا سرکاری مکان خالی نہ کرائے جائیں، مدت مکمل کرنے والے ملازمین کی ملازمت میں توسیع نہ دینے کے حکومتی اعلان پر عمل درآمد کو یقینی بنایاجائے تاکہ نوجوانوں کو روزگارمل سکے، صوبوں کی طرز پر چھوٹے ملازمین کی اپ گریڈیشن کی جائے، یوٹیلٹی الاؤنس فراہم کیا جائے ، ڈیلی ویجرز ملازمین کو مستقل کیا جائے۔
ڈاکٹر تہذیب الحسن نے کہاکہ وفاقی اداروںکی نجکاری کی پالیسی ترک کی جائے، حکومت نے مزید نجکاری کا عمل جاری رکھا تو احتجاج کریںگے۔ سید فرخ سیئر نے کہاکہ تنخواہوں میں100 فیصد اضافہ کیا جائے، 2008 سے فریز ہاؤس رینٹ کو ڈی فریز کرکے بنیادی تنخواہ کا 80 فیصد کیا جائے، صوبوں کے طرز پر وفاقی ملازمین کو بھی یوٹیلٹی الاؤنس دیا جائے، درجہ چہارم ملازمین کو صوبوںکی طرز پرگریڈ5میں اپ گریڈ کیا جائے، کنوینس الاؤنس تمام ملازمیں کیلیے یکساں کیا جائے اورکم ازکم ماہانہ5 ہزارکیا جائے، ہائرنگ اور سیلنگ میں اضافہ کیا جائے، رٹائرمنٹ پر ایک بچے کو ملازمت دی جائے،کم سے کم اجرت20 ہزار روپے مقررکی جائے، ٹائم اسکیل پروموشن کو یقینی بنایا جائے۔

شاہد جان خٹک نے کہاکہ حکومت نے وفاقی اداروں میںکام کرنے والے ملازمیں کو مختلف گروپس اور طبقات میں تقسیم کر رکھا ہے، تمام وفاقی اداروںکے ملازمین کیلیے یکساں سروس اسٹرکچر اور پے اسکیل متعارف کرایا جائے۔
چوہدری قدیر نے کہا کہ وفاقی اداروں میںگریڈایک سے 15 تک ملازمین مسائل کا شکار ہیں ان پر حکومتی توجہ نہ ہونے کے برابر ہے۔ان ملازمین کیلیے ہائرنگ الاؤنس بشمکل4ہزار ہے، میڈیکل الاؤنس 1500 سے بڑھا کر10 ہزارکیا جائے۔

راجابلال نے کہاکہ پوسٹل سروسز کے45ہزار آپریشنل ملازمین کو اپ گریڈکیا جائے، پوسٹل ملازمین کیلیے ہاؤس بلڈنگ الاؤنس کی مد میں ملنے والی رقم کے برابر الاؤنس دیا جائے۔

ضیاخان یوسف زئی نے کہا کہ ایک طرف حکومتی وزرا بیان دیتے ہیں کہ سی پیک سے اربوں ڈالر پاکستان آچکے ہیں دوسری طرف ملازمین کی تنخواہوں میں اضافے کی بات کی جائے توکہتے ہیںکہ خزانہ خالی ہے یہ تضاد کیوں ہے۔

حسن جاوید نے کہا کہ تمام وفاقی اداروں کے ملازمین کیلیے یکسان سروس اسٹرکچر اور پے اسکیل متعارف کرائے جائیں۔


|
پرویز خٹک کا آئندہ مالی سال کا بجٹ پیش نہ کرنے کا اعلان
پرویز خٹک کا آئندہ مالی سال کا بجٹ پیش نہ کرنے کا اعلانشیئرٹویٹ
نمائندہ ایکسپریس  پير 16 اپريل 2018


بھرتیوں پر پابندی غیرآئینی، فیصلے کے خلاف عدالت جا رہے ہیں، نگراں وزیر اعلیٰ پر اپوزیشن لیڈر سے رابطہ نہیں کیا۔ فوٹو: فائل
بھرتیوں پر پابندی غیرآئینی، فیصلے کے خلاف عدالت جا رہے ہیں، نگراں وزیر اعلیٰ پر اپوزیشن لیڈر سے رابطہ نہیں کیا۔ فوٹو: فائل


پشاور: وزیر اعلیٰ خیبر پختونخوا پرویز خٹک نے کہاہے کہ مرکز اگلے سال کا بجٹ پیش کرتاہے یا نہیں لیکن ہم کسی بھی طور بجٹ پیش نہیں کریں گے۔ 

وزیراعلیٰ ہاؤس پشاور میں پریس کانفرنس سے خطاب کرتے ہوئے پرویز خٹک نے کہا کچھ ارکان ویسے ہی ادھر ادھر بھاگتے ہوئے دیگر پارٹیوں میں شامل ہورہے ہیں، پہلے ایک رکن گیا اور اب ایک خاتون رکن بھی پیپلزپارٹی میں چلی گئی تو یہ ان کی مرضی۔

پرویز خٹک نے کہا کہ مالی سال 2018-19 کابجٹ سیاسی فائدے کے لیے پیش کیاجارہاہے جو کسی بھی طورموجودہ حکومت کا حق نہیں بلکہ یہ اگلی حکومت کا حق ہے اسی لیے تحریک انصاف نے مرکز میں بھی نئے بجٹ کی مخالفت کی اور صوبے میں بھی ہم نے فیصلہ کیاہے کہ چاہے مرکز اگلے سال کا بجٹ پیش کرتاہے یا نہیں لیکن ہم کسی بھی طور بجٹ پیش نہیں کرینگے۔

وزیراعلیٰ خیبر پختونخوا کا کہنا تھا کہ سینیٹ انتخابات میں پارٹی سے غداری کرنے والوں کے حوالے سے تحقیقاتی عمل مکمل کرتے ہوئے 14ارکان پرمشتمل فہرست تیار کر لی گئی ہے جن کیخلاف 10 دنوں میں ایکشن لیاجارہا ہے۔
پرویز خٹک نے کہا کہ نگراں وزیراعلیٰ کے حوالے سے مختلف ناموں پر غور جاری ہے تاہم اب تک میں نے اپوزیشن لیڈر مولانا لطف الرحمن کے ساتھ رابطہ نہیں کیا،الیکشن کمیشن نے غیر آئینی طورپریکم اپریل سے بھرتیوں، نئے ترقیاتی منصوبوں اور اسکیموں کے فنڈ میں ردوبدل پر پابندی عائد کی ہے جس کے خلاف کچھ لوگ عدالت گئے ہیں تاکہ حکم امتناع حاصل کیا جاسکا اور ہم بھی اس کے خلاف عدالت جارہے ہیں۔

 
|
اساتذہ اور تعلیمی اداروں کی بہتری کیلیے تجاویز ارسال
اساتذہ اور تعلیمی اداروں کی بہتری کیلیے تجاویز ارسالشیئرٹویٹ
ظفر علی سپرا  پير 16 اپريل 2018


23 تجاویز میں پے اسکیل، الاؤنسز، پلاٹ، حج کوٹے کے مطالبات شامل۔ فوٹو: فائل
23 تجاویز میں پے اسکیل، الاؤنسز، پلاٹ، حج کوٹے کے مطالبات شامل۔ فوٹو: فائل


اسلام آباد: وفاقی تعلیمی اداروں میں اساتذہ کی نمائندہ تنظیم نے بجٹ 2018-19 کیلیے 23 نکاتی مطالبات پرمبنی تجاویز وزیر خزانہ کوارسال کردی ہیں۔

ایکسپریس کو دستیاب وزارت خزانہ کو لکھے گئے مراسلے میںفیڈرل گورنمنٹ ٹیچرز ایسوسی ایشن کی جانب سے کہاگیاہے کہ آئندہ بجٹ کیلیے وفاقی تعلیمی اداروںکی بہتری اور اساتذہ کی بھلائی کیلیے 23نکات پر مبنی مطالباتی فہرست تیارکی گئی ہے۔

مطالبہ ہے کہ وفاقی اساتذہ کو کیپٹل الاؤنس دیا جائے، 4 درجاتی فارمولے کی ازسرنو ترتیب دی جائے،رٹائرمنٹ سے پہلے بچوں کو ملازمت لازمی دینے کیلیے کوٹا مقرر کیا جائے۔ رٹائرمنٹ پر گروپ انشورنس کی رقم وفاقی اساتذہ کو ادائیگی یقینی بنائی جائے، ایلیمنٹری اسکول ٹیچرزکوگریڈ 16 دیا جائے،20  فیصد اسپیشل الاؤنس فراہم کیاجائے، ٹی جی ٹی ،پی ٹی آئی اورڈی ایم کوگریڈ 17 دیا جائے، ایجوکیشن الاؤنس کی فراہمی جبکہ ہائرنگ کوتنخواہ کیساتھ منسلک کیا جائے۔

مطالبات کے مطابق کنوینس ومیڈیکل الاؤنس میں 100فیصداضافہ کیاجائے،ایف ڈی ای میں اے جی پی آرکی برانچ قائم کی جائے۔وفاقی اداروںکایکساں پے اسکیل مقررکیاجائے۔ عیدین الاؤنس دیا جائے، حج کیلیے کوٹا مقررکرایاجائے۔ ڈیلی ویجزوکنٹریکٹ ملازمین کو مستقل کیاجائے،سرکاری مکانوں اورفلیٹس کی تعمیرعمل میں لائی جائے جبکہ یہ بھی مطالبہ کیاگیاہے کہ ڈیپوٹیشن پرآئے ملازمین کوایف ڈی میں ضم کیاجائے۔

روزنامہ ایکسپریس سے بات کرتے ہوئے ایف جی ٹی اے کے صدر ملک امیر خان نے کہاکہ ہر سال بجٹ میں اساتذہ کے ساتھ سنگین مذاق کیا جاتاہے اور ہمارے مطالبات مانے جاتے ہیں نہ ہیں اپنی طرف سے خاطر خواہ ریلیف حکومت دیتی ہے۔ انہوں نے بتایاکہ وزارت خزانہ کو براہ راست خط لکھا ہے تاکہ وفاقی اساتذہ کے جائز مطالبات تسلیم کیے جائیں اور قوم کے معماروں کو ان کا حق دیا جائے۔

 
|
حکومت کا آخری بجٹ۔۔۔ عوام کو ریلیف ملنے کی اُمید پوری ہوگی؟
حکومت کا آخری بجٹ۔۔۔ عوام کو ریلیف ملنے کی اُمید پوری ہوگی؟شیئرٹویٹ
ندیم سبحان میو / عبید اللہ عابد  اتوار 15 اپريل 2018


بیمار صنعتی یونٹس کی نجکاری کی جائے، کاروباری لاگت میں کمی کے لیے اقدامات کرنا ہوں گے۔ فوٹو : فائل
بیمار صنعتی یونٹس کی نجکاری کی جائے، کاروباری لاگت میں کمی کے لیے اقدامات کرنا ہوں گے۔ فوٹو : فائل


مالی سال 2018-19 کا میزانیہ ستائیس اپریل کو پیش کیا جارہا ہے۔ صنعت کار اور تاجروں سے لے کر کسان، مزدور، تنخواہ دار ملازم اور گھریلو خواتین تک سب اس بات کی توقع کررہے ہیں کہ حکومت ان کے مسائل اور مشکلات کا ادراک کرتے ہوئے بجٹ میں ریلیف مہیا کرے گی۔

معاشرے کے مختلف طبقات سے تعلق رکھنے والے لوگوں کی حکومت سے اس خوش اُمیدی کی اہم وجہ یہ ہے کہ موجودہ حکومت کا یہ آخری بجٹ ہے۔ عوام سمجھتے ہیں کہ آئندہ عام انتخابات میں عوامی ہم دردی حاصل کرنے کے لیے حکومت بجٹ میں زیادہ سے زیادہ ریلیف دینے کی کوشش کرے گی۔


 
بدقسمتی سے پاکستان میں بجٹ کبھی عوامی توقعات پر پورا نہیں اترتا۔ ٹیکس براہ راست عائد کیے جائیں یا بالواسطہ، گھوم پھر کر ان کا اثر عام آدمی پر پڑتا ہے۔ ٹیکس چاہے کسی بھی صورت میں یا کسی بھی سطح پر ہو، اس سے اشیائے ضرورت کے نرخ لازماً متأثر ہوتے ہیں۔ پاکستان میں بجٹ کے بعد منی بجٹ آنے کی روایت بھی پائی جاتی ہے۔ اگر بجٹ میں کوئی کسر باقی رہ جائے تو وہ منی بجٹ میں پوری کردی جاتی ہے۔ منی بجٹ کی یہ روایت ختم ہونی چاہیے۔

بجٹ سے سب سے زیادہ مزدور اور تنخواہ دار طبقہ متأثر ہوتا ہے۔ ٹیکس عائد ہونے کی صورت میں صنعت کار، تاجر اور دکان دار مصنوعات کے نرخ بڑھا کر سارا کا سارا بوجھ عام آدمی پر منتقل کردیتے ہیں جس کی آمدنی وہی رہتی ہے مگر اخراجات بڑھتے چلے جاتے ہیں۔ اُمید ہے کہ کم از کم آئندہ بجٹ میں حکومت، ووٹ کے لالچ ہی میں سہی، عوام کا خیال رکھے گی۔


 
معاشرے کے مختلف طبقات سے تعلق رکھنے والے لوگ آئندہ بجٹ میں کیا چاہتے ہیں، ایکسپریس نے اس تناظر میں ان سے گفتگو کی جس کی تفصیل قارئین کی نذر ہے:

ڈاکٹر قیصر بنگالی، ماہرِاقتصادیات

برآمداتی حجم گررہا ہے اور درآمدات بڑھ رہی ہیں۔ یہ مضبوط معیشت کے اشاریے نہیں ہیں۔ برآمدات بڑھانے کے لیے صنعتی شعبے پر توجہ دینے کی ضرورت ہے۔ اس کے لیے ضروری ہے کہ ٹیکسوں کا بوجھ کم کیا جائے۔ ہمارا زیادہ زور درآمدات پر ہے۔ ہر چیز درآمد کی جارہی ہے۔ ان میں بیشتر اشیائے تعیشات ہوتی ہیں جنھیں معاشرے کے صرف دو فی صد لوگ استعمال کرتے ہیں مگر اس کا بوجھ باقی اٹھانوے فی صد عوام کو جھیلنا پڑتا ہے۔یہ بات ذہن میں رکھی جانی چاہیے کہ ایک بجٹ ملک کی قسمت نہیں بدل سکتا۔ بدقسمتی سے پاکستان میں بجٹ سازی کرتے ہوئے عوام کی روٹی، کپڑا اور مکان جیسی بنیادی ضروریات کا خیال نہیں رکھا جاتا۔ 1977ء کے بعد ایک بھی کم آمدنی ہاؤسنگ اسکیم نہیں لائی گئی۔ بجٹ میں عوام کی ضروریات کو ترجیح دی جانی چاہیے۔
تعلیم اور صحت کے شعبوں کے لیے بجٹ میں مناسب رقم رکھی جاتی ہے۔ یہ شعبے صوبوں کی ذمہ داری ہیں، تاہم ان میں بہتری کے لیے اصلاحات اور گھوسٹ اساتذہ جیسے عوامل کا خاتمہ کرنے کی ضرورت ہے۔ زراعت اور صنعت ملکی معیشت کے اہم ترین شعبے ہیں جو زوال کی جانب گام زن ہیں۔ ان میں بجٹ ہی کے ذریعے بہتری لائی جاسکتی ہے۔ حکومت کی جانب سے حالیہ اعلان کردہ ٹیکس ایمنسٹی اسکیم کے بارے میں اظہارخیال کرتے ہوئے ڈاکٹر قیصر نے کہا کہ اس اسکیم سے فائدہ اٹھانے کے خواہش مندوں کو جیل میں ہونا چاہیے ۔


 
محمد فصیح الدین، ماہرمعاشیات، سابق چیف اکانومسٹ منصوبہ بندی کمیشن آف پاکستان

اس سے پہلے بھی ایسی صورت حال پیش آچکی ہے کہ جانے والی حکومت بہت کچھ آنے والی حکومت پر چھوڑدیتی ہے، وہ کچھ ایسا کرجاتی ہے کہ لوگ واہ، واہ کرتے ہیں لیکن آنے والی حکومت کے لیے مسئلہ کھڑا ہوجاتا ہے، ان کی ساری سوچ انتخاب جیتنے تک کی ہوتی ہے، اس وقت صورت حال یہ ہے کہ جی ڈی پی کا معاملہ بہتر ہے، لیکن کم زور پہلو یہ ہے کہ بجٹ میں خسارہ زیادہ ہوگا۔ گذشتہ برس خسارہ 4.1 فی صد تھا ، اس سال توقع ہے کہ خسارہ ساڑھے پانچ سے چھے فی صد تک بڑھ جائے گا۔

اگر آئندہ سال اسے کم کرنا ہے تو سادہ سی بات ہے کہ انھیں اخراجات کم کرنا ہوں گے یا پھر ریونیو بڑھانا ہوں گے۔ اس وقت بڑا مسئلہ یہ ہے کہ درآمدات میں غیرمعمولی طور پر اضافہ ہوا ہے، جب کہ برآمدات میں کمی آئی ہے۔ بے روزگاری کی شرح چھے فی صد چل رہی ہے، اس میں مزید اضافے کے امکانات ہیں۔ غربت کی صورت حال جوں کی توں ہے۔ دفاع کے اخراجات بڑھ رہے ہیں۔ ظاہر ہے کہ ضروری اخراجات میں کمی نہیں آسکتی۔

 
حکومت کو ایسا بجٹ بنانا ہوگا جو عوام کے مفاد میں ہو، ایسے اقدامات کرنے ہوں گے جن پر اتفاق رائے ہو۔ اس وقت حکومت تعلیم کے لیے جی ڈی پی کا دو فی صد رکھتی ہے۔ حکومت کو کم ازکم چار فی صد رکھنا چاہیے۔ باقی فیصلے بھی ایسے ہی کرنے چاہییں، جن پر اتفاق رائے ہو، اختلاف نہ ہو۔ اس کا فائدہ یہ ہوگا کہ آنے والی حکومت بھی اس پالیسی کو جاری رکھ سکتی ہے۔  جب ہم ایک خاص حد سے زیادہ بیرونی قرض نہیں لے سکتے تب ہمیں بہت سوچ سمجھ کے، ازحد احتیاط کے ساتھ اقدامات کرنے چاہییں۔ حکومت کو عبوری بجٹ پیش کرناچاہیے، اگلے پانچ سال کے لیے پالیسیاں نہ بنائی جائیں، انھیں اگلی حکومت ہی پر چھوڑدیا جائے۔
ظفربختاوری، بزنس مین، سابق صدر اسلام آباد چیمبرآف کامرس اینڈ انڈسٹری

حکم راں جماعت کو اس بجٹ کے بعد الیکشن کے لیے جانا ہے، اس لیے اس کی کوشش ہوگی کہ ایک بہتر بجٹ پیش کرے۔ گذشتہ چارپانچ برسوں کے دوران حکومت کی پالیسیاں تاجردشمن تھیں، پاکستان کا تاجرطبقہ اس عرصہ میں انتہائی مشکلات اور خوف وہراس کا شکار رہا، نتیجتاً پاکستان میں ٹیکس کلچر تقریباً ختم ہوکر رہ گیا، پچاس فی صد لوگوں نے خود کو ٹیکس نیٹ سے باہر نکال لیا۔ دراصل حکومت نے صرف ریوینیو کلیکشن پر توجہ مرکوز کررکھی تھی، سارا زور اسی بات پر تھا کہ زیادہ سے زیادہ ریونیو اکٹھا کرنا ہے، اس کے برعکس اگر ایکسپورٹ کو دُگنا کرنے پر فوکس کرتے تو پاکستان کا ریونیو دگنا کے بجائے تین گنا ہوجاتا۔

معیشت کی بنیاد ایکسپورٹ پر ہوتی ہے، آپ کے پاس فارن ایکسچینج نہیں ہوگا تو ملک تباہ ہوجائے گا۔ اب جو وزیراعظم نے ایمنسٹی کا ایک بہتر پروگرام دیا ہے، اس کے نتیجے میں ملکی معیشت فعال ہوگی، ایسا بہت سا سرمایہ جو غیراعلانیہ ہے، میں اسے کالا دھن نہیں کہتا، لوگوں نے پیسے چھپا کے رکھے ہوئے ہیں، وہ کسی سسٹم میں نہیں آرہے، وہ سسٹم میں آئیں گے، اس کے نتیجے میں حالات بہتر ہوں گے۔


 
معیشت بہتر بنانے کے لیے ملک میں جو بیمار یونٹس ہیں، انھیں پرائیویٹائز کردیا جائے۔  اسٹیل مل پر ہر سال پچاس ارب روپے خرچ ہورہے ہیں، وہ دو، تین سو ارب روپے کا ہر سال نقصان کرتی ہے، اگر آپ سارا حساب کتاب لگائیں تو ہماری ساری ریونیو کلیکشن تین ہزار پانچ سو ارب روپے ہے۔ یہ سارے بیمار ادارے ملک کو ایک ہزار پانچ سو ارب روپے کا ٹیکا لگاتے ہیں، اس کا سارا بوجھ عوام پر بھی پڑتا ہے۔ اس بجٹ میں ترجیحی بنیادوں پر ان تمام اداروں کی نجکاری کا فیصلہ کیا جائے، اگر یہ ادارے کسی کو مفت بھی دینا پڑیں تو بھی ملک کے مفاد میں دے دیں۔ ریلوے اور پی آئی اے جسے دیں اس سے کہیں کہ یہ ادارے لیں لیکن آپ کو پانچ سال کے اندر پاکستان کا سارا قرضہ ادا کرنا ہے۔

یقیناً وہ پاکستان کا سارا قرضہ ختم کردے گا اور یہ ادارے بھی نفع بخش ہو جائیں گے، یہ نہ ہوا تو کم ازکم سالانہ پانچ چھے سو ارب روپے کا ٹیکس آنا شروع ہو جائے گا۔ اس کے علاوہ ایف بی آر کو جو لامحدود اختیارات دیے گئے ہیں انہیں کم کرنا بہت ضروری ہے، ٹیکس گزاروں پر اعتماد کیا جائے اور ملک میں ٹیکس کلچر کو فروغ دینے کے لیے اقدامات کیے جائیں۔

شمیم فرپو، صنعت کار، سابق صدر کراچی چیمبر آف کامرس

کراچی چیمبر آف کامرس کے سابق صدر اور معروف صنعت کار شمیم فرپو کہتے ہیں کہ بجٹ کی تشکیل میں ملکی حالات اور حقائق کو مدنظر رکھا جانا چاہیے۔ حقیقت یہ ہے کہ ہماری برآمدات زوال پذیر ہیں، جب کہ درآمداتی حجم بڑھتا جارہا ہے۔ برآمدات کی زوال پذیری کا سب سے اہم سبب کاروباری لاگت میں اضافہ ہے۔ پاکستان میں یوٹیلٹی سہولتوں کی لاگت زیادہ ہے جس کی وجہ سے کاروباری لاگت خودبہ خود بڑھ جاتی ہے۔ بجٹ سازی میں اس پہلو کو مدنظر رکھا جانا چاہیے۔ اگر برآمدات بڑھانی ہیں تو پھر کاروباری لاگت میں کمی کے لیے اقدامات کرنا ہوں گے۔


 
حال ہی میں حکومت نے ایمنسٹی اسکیم کا اعلان اور ٹیکسوں کی شرح میں ردوبدل کیا ہے۔ یہ خوش آئند ہے مگر اس حوالے سے غیریقینی کیفیت پائی جاتی ہے۔ بہتر ہوتا اگر حکومت تمام جماعتوں کو اعتماد میں لینے کے بعد یہ اقدامات کرتی۔ اب کچھ جماعتوں نے اس اسکیم کو عدالت میں چیلینج کرنے کا اعلان کردیا ہے۔ اس سے غیریقینی کی کیفیت پیدا ہوگئی ہے اور انڈسٹری اس حوالے سے تذبذب کا شکار ہے۔ موجودہ حکومت کے چند ماہ باقی رہ گئے ہیں یہ اس کا آخری بجٹ ہے۔ پاکستان میں یہ روایت رہی ہے کہ نئی آنے والی حکومت سابق حکومت کی پالیسیوں کو بدل دیتی ہے اور گذشتہ حکم رانوں کے اقدامات منسوخ کردیے جاتے ہیں۔ چناں چہ انڈسٹری میں یہ بے یقینی پائی جاتی ہے کہ نئی حکومت ایمنسٹی اسکیم ختم کردے گی یا پھر اس کے خلاف کوئی جماعت عدالت چلی جائے گی۔ لہٰذا پالیسی اس طرح تشکیل دی جانی چاہیے کہ حکومت کی تبدیلی سے اس پر اثر نہ پڑے۔

منظور رضی، مزدور راہ نما، چیئرمین ریلوے ورکرز یونین

منہگائی میں اضافہ ہوا ہے اور اسی مناسبت سے آئندہ بجٹ میں تنخواہیں بڑھائی جانی چاہییں۔ ہمارا مطالبہ ہے کہ گریڈ ایک سے لے کر سولہ تک کی تنخواہوں میں پچاس فی صد اضافہ ہونا چاہیے۔ کم ازکم تنخواہ پندرہ ہزار سے بڑھا کر بیس ہزار روپے مقرر کی جانی چاہیے۔ علاوہ ازیں ریٹائرڈ ملازمین اور بیواؤں کے لیے پنشن میں بھی پچاس فی صد اضافہ کیا جائے۔ اس کے ساتھ ساتھ ریلوے کے سابق ملازمین کا میڈیکل الاؤنس بڑھایا جائے۔

ارم مبشر، گھریلو خاتون

ملیر سے تعلق رکھنے والی ارم مبشر گھریلو خاتون ہیں۔ آئندہ بجٹ میں وہ چاہتی ہیں حکومت منہگائی میں کمی لانے کے لیے ایسا نظام وضع کرے کہ تاجر اور دکان دار ازخود اشیاء کی قیمتیں نہ بڑھا سکیں۔ ان کا کہنا ہے کہ ہر بجٹ میں سرکاری ملازمین کی تو تنخواہیں بڑھ جاتی ہیں مگر نجی اداروں کو بھی پابند کیا جانا چاہیے کہ وہ بھی ہر سال ملازمین کی تنخواہوں میں اضافہ کریں۔ وہ کہتی ہیں کہ ان کے شوہر ایک بڑے نجی ادارے میں ملازمت کرتے ہیں، مگر تین سال سے ان کی تنخواہ نہیں بڑھائی گئی۔ اس عرصے کے دوران مہنگائی کئی گنا بڑھ گئی ہے۔ انہوں نے کہا کہ بچوں کے اسکول کی فیسیں تیس فی صد بڑھ چکی ہیں۔ آٹا، چینی، دال، چاول سے لے کر دودھ اور سبزیوں تک کے نرخوں میں کئی گنا اضافہ ہوچکا ہے۔ وہ کہتی ہیں کہ شوہر کی تنخواہ میں گزارہ ناممکن ہوچکا ہے۔ انھوں نے مطالبہ کیاکہ جیسے سرکاری ملازمین کی تنخواہیں ہر سال بڑھتی ہیں، نجی اداروں کو بھی ملازمین کی تنخواہیں سالانہ بنیادوں پر بڑھانے کا پابند کیا جائے۔

محمد وقار، ڈپلوما ہولڈر بیروزگار

کورنگی کے رہائشی محمد وقار نے الیکٹرونکس ٹیکنالوجی میں ایسوسی ایٹ انجنیئر کا ڈپلوما کا حاصل کر رکھا ہے۔ وہ کہتے ہیں انھیں امید تھی کہ ڈپلوما مکمل کرنے کے بعد کسی بھی نجی یا سرکاری ادارے میں موزوں ملازمت حاصل کرنے میں انھیں دشواری نہیں ہوگی، لیکن یہ ان کی خام خیالی ثابت ہوئی۔ ایک سال سے وہ ڈپلوما اٹھائے گھوم رہے ہیں مگر تعلیمی قابلیت کے مطابق نوکری تلاش کرنے سے محروم ہیں۔ نجی اداروں میں کوشش کرنے کے علاوہ انھوں نے سرکاری ملازمتوں کے اشتہارات کے جواب میں بھی درخواستیں ارسال کیں، ٹیسٹ اور انٹرویوز دیے مگر کوئی نتیجہ برآمد نہیں ہوا۔

وہ کہتے ہیں کہ حکومت کو تعلیم یافتہ بیروزگاروں کے لیے روزگار کا انتظام کرنا چاہیے۔ وہ چاہتے ہیں آئندہ بجٹ میں ایسی پالیسی وضع کی جائے جس کے تحت کم از کم میٹرک پاس ہر فرد کے روزگار کا انتظام کرنے کی ذمہ دار حکومت ہو۔ محمد وقار کا کہنا ہے کہ اگر تعلیم یافتہ افراد کو نوکریاں نہیں ملیں گی تو پھر اس سے ان میں بددلی اور مایوسی پھیلے گی اور وہ ملکی ترقی میں اپنا کردار ادا نہیں کر پائیں گے۔

عامر شکور، سرکاری ملازم

عامرشکور ایک سرکاری ادارے میں ملازم ہیں۔ وہ چاہتے ہیں کہ آئندہ بجٹ میں حکومت سرکاری ملازمین کی تنخواہ میں کم از کم بیس فی صد اضافہ کرے۔ ان کا کہنا ہے کہ اصولی طور پر تنخواہوں میں اضافہ مہنگائی کے تناسب سے ہونا چاہیے۔ روزمرّہ استعمال کی اشیاء کے نرخ ایک سال کے دوران کم از کم ڈیڑھ گنا بڑھے ہیں لیکن حکومت تنخواہ میں صرف دس فی صد اضافہ کرتی ہے جو گھر کا خرچ چلانے میں ناکافی ثابت ہوتا ہے۔

عقیل خان، دُکان دار

کراچی کے علاقے نارتھ ناظم آباد میں جنرل اسٹور چلانے والے عقیل خان کا کہنا ہے کہ اس بجٹ میں حکومت کو کوئی نیا ٹیکس نہیں لگانا چاہیے، اس سے مہنگائی بڑھتی ہے اور لوگوں کی قوت خرید کم ہوجاتی ہے۔ منہگائی بڑھنے سے صرف خریدار متأثر نہیں ہوتے بلکہ ان کی آمدنی پر بھی اثر پڑتا ہے۔ ٹیکس کی شرح بڑھنے یا نئے ٹیکسوں کے نفاذ کا اثر صنعتوں اور کارخانوں سے ہوتا ہوا عام آدمی ہی کو منتقل ہوتا ہے۔ جب اشیاء کے نرخ بڑھتے ہیں تو لوگوں کی قوت خرید کم ہوجاتی ہے، پھر وہ صرف انتہائی ضروری اشیاء ہی خریدنے پر مجبور ہوتے ہیں۔ قوت خرید کم ہوجائے تو پھر کئی ضروری چیزیں بھی ان کے لیے لگژری بن جاتی ہیں اور وہ ان کی خرید ترک کردیتے ہیں ۔ چناں چہ دکان دار اور خریدار دونوں کے لیے آسانی اس میں ہے کہ آئندہ بجٹ میں کوئی نیا ٹیکس نہ لگایا جائے۔

وی بوک بیٹھ گیا، تجارتی اشیا کی کلیئرنس میں بڑے پیمانے پر رکاوٹ
وی بوک بیٹھ گیا، تجارتی اشیا کی کلیئرنس میں بڑے پیمانے پر رکاوٹشیئرٹویٹ
ارشاد انصاری  اتوار 15 اپريل 2018


کنسائنمنٹس کی بروقت کلیئرنس میں مسائل درپیش ہیں،ممبرزاہدکھوکھرکوبریفنگ۔ فوٹو: ایکسپریس/فائل 
کنسائنمنٹس کی بروقت کلیئرنس میں مسائل درپیش ہیں،ممبرزاہدکھوکھرکوبریفنگ۔ فوٹو: ایکسپریس/فائل


اسلام آباد: فیڈرل بورڈ آف ریونیو (ایف بی آر) کے ماتحت ادارے کسٹمز کراچی کے وی بوک نیٹ ورک ڈیٹا سینٹر میں بریک ڈاؤن کا انکشاف ہوا ہے جس کے باعث کنسائنمنٹس کی کلیئرنس میں بڑے پیمانے پر خلل پیدا ہوگیا ہے۔

’’ایکسپریس‘‘ کو دستیاب دستاویز کے مطابق کسٹمز ہاؤس کراچی کے وی بوک نیٹ ورک ڈیٹا سینٹر میں بریک ڈاؤن پر قابو پانے اور فوری انتظامات کرنے کے لیے ایف بی آر سے فوری طور پر 32 ہزار ڈالرفراہم کرنے کا کہا گیا ہے۔

 
دستاویز کے مطابق ایف بی آر کے ممبر کسٹمز زاہد کھوکھر کی زیر صدارت اعلیٰ سطح کا اجلاس ہوا جس میں کسٹمز ہاؤس کراچی کے وی بوک نیٹ ورک ڈیٹا سینٹر میں بریک ڈاؤن سے پیدا ہونے والی صورتحال کا تفصیلی جائزہ لیا گیا۔

اجلاس میں بتایا گیا کہ بریک ڈاؤن کی وجہ سے کسٹمز ہاؤس کراچی میں وی بوک آپریشنز متاثر ہو رہے ہیں اور وی بوک میں آنے والے مسائل کو حل کرنے میں مشکلات درپیش ہیں جس کے لیے فوری طور پر انتظامات کرنے کی ضرورت ہے تاکہ وی بوک آپریشنز جاری رکھے جا سکیں اور کنسائنمنٹس کی بروقت کلیئرنس کو یقینی بنایا جاسکے مگر مالی وسائل کی کمی کی وجہ سے وی بوک نیٹ ورک ڈیٹا سینٹر میں کی بحالی اور اس میں پائی جانے والی خامیاں دور کرنے میں مشکلات کا سامنا ہے۔


 
کسٹمز ہاؤس کراچی میں وی بوک نیٹ ورک ڈیٹا سینٹر بریک ڈاؤن کے معاملے کی حساسیت و اہمیت کو مد نظر رکھتے ہوئے ایف بی آر سے کہا گیا ہے کہ فوری طور پر اس مسئلے کے حل کے لیے 32 ہزار ڈالر مختص کیے جائیں اور اس حوالے سے ایف بی آر کے چیف ایڈمن کو ذمے داری سونپی گئی ہے کہ وہ مذکورہ فنڈز مختص کرنے کا انتظام کریں تاکہ کسٹمز ہاؤس کراچی میں کنسائنمنٹس کی بروقت کلیئرنس کو یقینی بنانے کے لیے وی بوک نیٹ ورک ڈیٹا سینٹر کو بحال کیا جاسکے اور اس میں نقائص دور کیے جاسکیں تاکہ ملکی برآمدات و درآمدات متاثر نہ ہوں۔


|
بزنس رپورٹر  اتوار 15 اپريل 2018


عالمی بینک نے14کروڑڈالرکی کریڈٹ لائن دیدی،لون ریٹ کم رکھاجائیگا،گفتگو۔ فوٹو: سوشل میڈیا
عالمی بینک نے14کروڑڈالرکی کریڈٹ لائن دیدی،لون ریٹ کم رکھاجائیگا،گفتگو۔ فوٹو: سوشل میڈیا


کراچی: پاکستان مارگیج ری فنانسنگ کمپنی (پی ایم آر سی) کی 8 بینکوں کے ساتھ شراکت داری کے نتیجے میں پی ایم آر سی کی ایکیوٹی کی مجموعی مالیت3 ارب 50 کروڑ روپے ہوجائے گی۔

پی ایم آر سی کے چیئرمین رحمت علی حسنی نے معاہدے کے بعد میڈیا سے بات چیت کرتے ہوئے کہا کہ پی ایم آر سی کی شکل میں پرائیویٹ پبلک پارٹنرشپ ہاؤسنگ کو نئی شکل دے گی، یہ متوسط و کم آمدنی کے حامل افراد کی ضروریات کو پورا کرے گی۔

انہوں نے کہا کہ پی ایم آر سی میں نجی شعبے کے بینکوں کا حصہ 51 فیصد جبکہ سرکاری شعبے کے تحت نیشنل بینک اور ہاؤس بلڈنگ فنانس کارپوریشن کا حصہ 49فیصد ہے۔

رحمت علی حسنی نے بتایا کہ عالمی بینک نے 140 ملین ڈالر کی کریڈٹ لائن دی ہے، پی ایم آر سی مئی 2018 سے کام کرنا شروع کردے گی اور اس کمپنی نے مارگیج لون کا ریٹ کم سے کم رکھنے کا ہدف بنایا ہے۔

انہوں نے بتایا کہ کمپنی جلد ہی مقامی مارکیٹ میں بانڈز کا اجرا کرے گی۔ پی ایم آرسی میں بطور شیئرہولڈرز معاہدے کرنے والے بینکوں میں نیشنل بینک، حبیب بینک لمیٹڈ، بینک الحبیب، ایچ بی ایف سی، الائیڈ بینک لمیٹڈ، عسکری کمرشل بینک، بینک الفلاح، سمٹ بینک اور یو بی ایل شامل ہیں۔

 
|
سمٹ وسندھ بینک کے انضمام پر حکم امتناع میں توسیع
سمٹ وسندھ بینک کے انضمام پر حکم امتناع میں توسیعشیئرٹویٹ
کورٹ رپورٹر  اتوار 15 اپريل 2018


بینکوں کا موقف پیش، فیصلہ چیف جسٹس کریں گے، جسٹس فیصل عرب،سماعت 5مئی تک ملتوی۔ فوٹو: سوشل میڈیا
بینکوں کا موقف پیش، فیصلہ چیف جسٹس کریں گے، جسٹس فیصل عرب،سماعت 5مئی تک ملتوی۔ فوٹو: سوشل میڈیا


کراچی: سپریم کورٹ نے سمٹ بینک کے سندھ بینک میں انضمام سے متعلق حکم امتناع میں توسیع کردی۔

سپریم کورٹ کراچی رجسٹری میں سمٹ بینک کے سندھ بینک میں انضمام سے متعلق سماعت ہوئی، ڈپٹی گورنر اسٹیٹ بینک جمیل احمد عدالت میں پیش ہوئے۔ انھوں نے بتایاکہ دونوں بینکوں کے انضمام پر اسٹیٹ بینک کو کوئی اعتراض نہیں، انضمام سے متعلق شفافیت اور قواعد و ضوابط کو مانیٹر کر رہے ہیں۔

جسٹس فیصل عرب نے ریمارکس دیے کہ سمٹ بینک خسارے میں تھا، کیا انضمام سے سندھ بینک پر اثر نہیں پڑے گا۔ جسٹس سجاد علی شاہ نے ریمارکس دیے کہ انضمام سے سندھ بینک کو کیا حاصل ہوگا۔ جسٹس فیصل عرب نے استفسار کیاکہ سمٹ بینک کے ملازمین کو تنخواہیں کون دے گا۔

عدالت کو ڈائریکٹر سندھ بینک نے بتایاکہ سمٹ بینک کے ملازمین کو 1 سال تک تنخواہ سندھ بینک ہی دے گا، 1سال بعد سمٹ بینک کے ملازمین دوسری نوکری یا نیا کنٹریکٹ لے سکیں گے، انضمام سے سندھ بینک کی شاخیں اور غیرملکی زرمبادلہ کے ذخائر بڑھیں گے اور سندھ بینک پر منفی اثرات مرتب نہیں ہوں گے۔

وکیل سمٹ بینک علی ظفر نے موقف اپنایاکہ دونوں بینکوں کے انضمام سے متعلق کارروائی ابتدائی مراحل میں ہے۔ جسٹس فیصل عرب نے ریمارکس دیے کہ ازخود نوٹس کیس کا فیصلہ چیف جسٹس خود کریں گے۔

عدالت نے فریقین کو انضمام سے متعلق مزید کارروائی کی رپورٹ پیش کرنے کی ہدایت کردی اور حکم امتناع میں توسیع کرتے ہوئے سماعت 5 مئی تک ملتوی کردی۔

 


|
رئیس اسٹیٹ سیکٹر کے خلاف شکایات پر کھلی سماعت کا اعلان
رئیس اسٹیٹ سیکٹر کے خلاف شکایات پر کھلی سماعت کا اعلانشیئرٹویٹ
خصوصی رپورٹر  اتوار 15 اپريل 2018


کنزیومرکومسابقت مخالف سرگرمیوں سے بچانے کیلیے منگل لاہور،جمعرات کوکراچی میں سماعت،شرکاکی رائے لی جائیگی،اعلامیہ۔ فوٹو: فائل 
کنزیومرکومسابقت مخالف سرگرمیوں سے بچانے کیلیے منگل لاہور،جمعرات کوکراچی میں سماعت،شرکاکی رائے لی جائیگی،اعلامیہ۔ فوٹو: فائل


اسلام آباد: مسابقتی کمیشن آف پاکستان(سی سی پی) نے ریئل اسٹیٹ سیکٹر میں مسابقت سے متعلقہ خدشات پر لاہور اور کراچی میں کھلی سماعت کے انعقاد کا اعلان کردیا ہے تا کہ اس معاملے پر تمام اسٹیک ہولڈرز کی رائے لی جا سکے۔

گزشتہ روز جاری کردہ اعلامیے کے مطابق لاہور میںکھلی سماعت کا انعقاد منگل کی صبح 11بجے مال روڈ پر واقع مقامی ہوٹل میں ہوگا جبکہ کراچی میںکھلی سماعت کا انعقاد جمعرات کی صبح 11بجے فاطمہ جناح روڈ کراچی پر واقع مقامی ہوٹل میں کیا جائے گا۔

واضح رہے کہ سی سی پی اس معاملے پر رواں ہفتے اسلام آباد میں بھی کھلی سماعت کا انعقاد کر چکا ہے جس کے شرکا میں ریئل اسٹیٹ ایسوسی ایشنز، بلڈرز، ڈیولپرز، مارکیٹرزاور صارفین کی بڑی تعداد شامل تھی۔

اعلامیے میں کہا گیاکہ ریئل اسٹیٹ سیکٹر کا پاکستان کے معاشی ترقی اور فروغ میں نہایت اہم کردار ہے جس کے تحت وہ سالانہ قومی آمدنی، مقامی اور بین الاقوامی سرمایہ کاری کو متوجہ کرنے اور روزگار فراہم کرنے میں نہایت اہم کردار ادا کررہا ہے۔

ریئل اسٹیٹ سیکٹر پروجیکٹس کی پرنٹ اور الیکٹرونک میڈیاکے ذریعے پبلسٹی پر اربوں روپے خرچ کیے جاتے ہیں، مسابقتی کمیشن آف پاکستان کو متعدد خدشات اور شکایات موصول ہوئی ہیںکہ ملک بھر میں کچھ ہاؤسنگ سوسائٹیز گمراہ کن مارکیٹنگ کے ذریعے صارفین کو دھوکا دے رہی ہیں جیسا کہ سہولتوں کی فراہمی کے بارے میں جھوٹے دعوے، اہم معلومات کو چھپانا مثلاً ترقیاتی چارجز، ہاؤسنگ سکیم کے اہم مقامات سے فاصلے اور متعلقہ اداروں کی منظوری سے متعلق غلط حقائق وغیرہ شامل ہیں۔

مسابقتی کمیشن نے اپنے ایڈواکسی مینڈیٹ کے تحت اور صارفین کو کمپیٹیشن مخالف سرگرمیوں سے بچانے کیلیے تمام اسٹیک ہولڈرز، ڈیولپرز، مارکیٹرز، سرمایہ کاروں، خریداروں اور متاثرین کے ریئل اسٹیٹ سے متعلق شکایات، مسائل سننے کے لیے لاہور اور کراچی میں کھلی سماعت منعقد کرنے کا فیصلہ کیا ہے۔

 
|

پاکستان مارگیج فنانس کمپنی کے سی ای او این کوکیولاروپن نے خطاب کرتے ہوئے کہا کہ پاکستان میں 1کروڑ گھروں کی کمی کا سامنا ہے، سالانہ 4 سے 6 لاکھ گھروں کی طلب بڑھ رہی ہے، پاکستان مارگیج ری فنانس کمپنی مئی 2018 سے کام کرنا شروع کر دے گی، حکومتی پالیسی ہے کہ عوام کے پاس گھروں کی ملکیت ہو۔


 
کوکیولاروپن نے کہا کہ پاکستان کی مارگیج مارکیٹ بہت محدود ہے،سال 2008 سے 2013 تک پاکستان میں ہاوس فناسنگ شدید متاثر ہوئی، گھروں کی لاگت کا معاملہ بہت اہم ہے،گھر بنانے کی لاگت کم کرنے کے لیے اقدامات کرنا ہوںگے، سال2013 سے کمرشل اور اسلامی بینکوں کی ہاؤس فنانس سہولت نے ترقی کی ہے۔

دوسری جانب پاکستان مارگیج ری فنانس کمپنی کے شراکت داروں کے معاہدے پر دستخط کی تقریب سے خطاب کے دوران ڈپٹی گورنراسٹیٹ بینک جمیل احمد نے کہا ہے کہ مرکزی بینک نے پی ایم آر سی کے لیے اہم کردار ادا کیا، مرکزی بینک کے سال2020 وژن میںہاؤسنگ، زراعت اور ایس ایم ای بنیادی نکات میں شامل ہیں۔
ڈپٹی گورنر اسٹیٹ بینک نے کہا کہ پاکستان میں رہائشی یونٹس کی کمی کا سامنا ہے، صرف کراچی میں 562 کچی آبادیاں ہیں،کچی آبادیوں میں بنیادی سہولتیں نہ ہونے کی وجہ سے بیماریاں پھیلتی ہیں، انہوں نے کہا کہ کچی آبادیوں میں جرائم اور منشیات پنپتی ہے، پی ایم آر سی مقامی مارکیٹ کے فروغ میں اہم کردار ادا کر سکتی ہے۔ انہوں نے کہا کہ قرض نادہندگان کی جائیداد ضبط کرنے کے قوانین پر عمل نہیں ہوتا۔

 
|
کراچی: امریکا نے مشکوک کرنسی پالیسی کے باعث بھارت کو اپنی واچ لسٹ میں شامل کرلیا۔

مذکورہ رپورٹ جمعہ کو جاری کی گئی جس میں کہا گیا کہ دہلی نے مقامی کرنسی کی قدر بڑھنے کے باوجود2017کی ابتدائی 3سہ ماہیوں کے دوران زرمبادلہ کی خریداری میں اضافہ کیا، مانیٹرنگ لسٹ میں وہ بڑے تجارتی شراکت دار شامل ہیں جن کی کرنسی پالیسیاں توجہ طلب ہیں۔


 
فہرست میں بھارت کے علاوہ 5 دیگر ممالک بھی شامل ہیں جو اکتوبر کی رپورٹ میں بھی تھے، ان ملکوں میں چین، جرمنی، جاپان، کوریا اور سوئٹزرلینڈ شامل ہیں،اگرچہ کوئی بڑا تجارتی شراکت دار تجارتی فائدے کے لیے کرنسی کو کنٹرول کرنے والا ثابت نہیں ہوا مگر فہرست میں شامل 5 ممالک 3میں سے 2معیارات پر پورا اترے جبکہ چین کو امریکا کے تجارتی خسارے میں غیرمتناسب حصے کی وجہ سے شامل کیاگیا۔

واضح رہے کہ امریکا کے 566ارب ڈالر کے تجارتی خسارے میں چین کا حصہ 337ارب ڈلر ہے۔ امریکی وزیر خزانہ کا کہناہے کہ ہم بڑے تجارتی عدم توازن کو نمٹنے کے لیے پالیسیوں و اصلاحات کی حوصلہ افزائی کرتے ہوئے غیرمنصفانہ کرنسی طریقوں سے نمٹنا اور نگرانی کرنا جاری رکھیں گے۔ واضح رہے کہ بھارت کی امریکا سے تجارت 23ارب ڈالر فاضل ہے۔


 
رپورٹ میں کہاگیا کہ بھارت نے جنوری سے ستمبر2017تک 56ارب ڈالر یا جی ڈی پی کا2.2 فیصد زرمبادلہ خریدا مگر اس دوران بھارتی روپے کی قدر میں 6 فیصد کااضافہ ہوا اور بین الاقوامی مالیاتی فنڈ (آئی ایم ایف) نے بھی بھارتی روپے کو کم قدر قرار نہیں دیا۔

رپورٹ کے مطابق زیرجائزہ مدت میں چینی کرنسی ڈالر کے مقابل اس سمت میں بڑھی جس سے امریکا کے ساتھ چین کی فاضل تجارت کے حجم میں کمی ہونی چاہیے تاہم جرمنی نے دنیا کا سب سے بڑا کرنٹ اکاؤنٹ سرپلس رکھنے کے باوجود گزشتہ 3سال کے اندر اس میں کمی لانے کیلیے کوئی پیشرفت نہیں کی تاہم جرمنی یورپی یونین کاحصہ ہونے کی وجہ سے یورو کے ایکس چینج ریٹ کو آزادی کے ساتھ کنٹرول نہیں کرسکتا۔

محکمہ خزانہ نے اپنی رپورٹ میں لسٹ میں شامل تمام ممالک پر فاضل تجارت کے حجم میں کمی لانے کیلیے اقتصادی اصلاحات کے نفاذ پر زور بھی دیا۔


 
واضح رہے کہ امریکا کا محکمہ خزانہ کانگریس کو ہر6 ماہ بعد ایک رپورٹ کے ذریعے تجارتی فائدے کے لیے کرنسی کوکنٹرول کرنے والے ملکوںکی نشاندہی کرنے کا پابند ہے۔

 
اسلام آباد: وفاقی حکومت کی جانب سے نیشنل فوڈ سیکیورٹی پالیسی کے تحت غذائی پیداوار کو فروغ دیتے ہوئے زرعی سیکٹر کی پیداوار میں ہر سال 4 فیصد اضافہ کرنے کا ہدف مقرر کیا گیا ہے۔

’’ایکسپریس‘‘ کو موصول دستاویز کے مطابق وفاقی حکومت کی جانب سے نیشنل فوڈ سکیورٹی پالیسی کے تحت ملک میں غذائی پیداوار کو فروغ دیتے ہوئے زرعی سیکٹر میں ہر سال 4فیصد تک گروتھ میں اضافے کا ہدف مقر ر کیا گیا ہے۔


 
اس وقت پاکستان کی جی ڈی پی میں زراعت کا 19.5فیصد حصہ ہے جس میں فصلوں کا حصہ 40فیصد،لائیو اسٹاک 58فیصد ،جنگلات 1فیصد اور فشریز کا بھی 1 فیصد حصہ ہے جبکہ سروسز سیکٹر 59.6اورانڈسٹریل سیکٹر جی ڈی پی میں 20.9 فیصد حصہ رکھتے ہیں تاہم زراعت کا پاکستان کی جی ڈی پی میں اہم حصہ ہے۔
وفاقی وزارت غذائی تحفظ و ریسرچ کی جانب سے زرعی سیکٹر کے فروغ کے لیے نیشنل فوڈ سیکیورٹی پالیسی مرتب کرلی گئی ہے جس کی گزشتہ دنوں کابینہ نے منظوری بھی دی ہے، اس پالیسی کے تحت وفاقی حکومت نے فصلوں، لائیو اسٹاک اور فشریز کے شعبے کی ترقی میں سالانہ 4 فیصد اضافے کا ہدف مقرر کیا گیا ہے جبکہ نیشنل فوڈ سیکیورٹی پالیسی کے تحت حکومت کی جانب سے صارفین کو محفوظ، مناسب مقدار میں غذا تک رسائی کے لیے نیشنل زیرو ہنگر پروگرام بھی شروع کیا جائے گا جس کے تحت وفاقی حکومت کی جانب سے ملک بھر میں بھوک کو ختم کرنے کے سلسلے میں کام شروع کیا جائے گا۔


 
پالیسی کا مقصد ملک سے غربت، بھو ک اور غذائی قلت کا خاتمہ اور استحکام ہے، پالیسی کے تحت زراعت کو مزید پیداواری اور منافع بخش بنایا جائے گا اور کاشت کاروں کو سہولتوں کی فراہمی کے لیے مختلف اقدامات کیے جائیں گے جس کے تحت کاشت کاروں کے لیے بیج، فرٹیلائزر، مشینری اور زرعی قرضوں کے سلسلے میں اقدامات کیے جائیں گے۔ پالیسی کے تحت غذاکے ضیاع اور نقصان پر بھی کام کیا جائے گا اور غذا کے نقصان پر اعدادوشمار اکٹھے کر کے اس میں کمی لانے کے سلسلے میں کام کیا جائے گا۔

 

|
کراچی: ملک میں اہم صنعتی شعبوں کے بنیادی خام مال ہائیڈروجن پر آکسائیڈ (کیمیائی مرکب) کی قلت پیدا ہونے سے فی کلوگرام ہائیڈروجن پرآکسائیڈ کی قیمت100 فیصد اضافے سے120 روپے فی کلوگرام تک پہنچ گئی ہے۔

ذرائع نے ’’ایکسپریس‘‘ کو بتایا کہ ملک میںہائیڈروجن پر آکسائیڈ تیار کرنے والی 2 کمپنیوں ڈسکون کیمیکل اور ستارہ کیمیکل کی بالترتیب56 ہزاراور24 ہزار میٹرک ٹن کے ساتھ ان دونوں کمپنیوں کی مجموعی پیداواری حجم80 ہزار میٹرک ٹن سالانہ ہے لیکن گزشتہ 2 ماہ سے نامعلوم وجوہ کی بنیاد پرمذکورہ دونوں کمپنیوں نے اپنی معمول کی پیداوار میں کمی کی ہوئی ہے جس سے مقامی مارکیٹ ہائیڈروجن پر آکسائیڈ کا بحران شدت اختیارکرگیا ہے۔


 
ذرائع نے بتایا کہ صرف ویلیوایڈڈ ٹیکسٹائل سیکٹر میں ہائیڈروجن پر آکسائیڈ کی سالانہ کھپت1 لاکھ میٹرک ٹن سے زائد ہے جبکہ یہ کیمیکل اٹامک انرجی ٹیٹرا پیک پیکیجنگ میٹریل اور ادویہ کی تیاری میں بھی وسیع پیمانے پر استعمال کیا جاتا ہے۔اس طرح سے ملک میں ایک محتاط اندازے کے مطابق سالانہ تقریبا ڈیڑھ لاکھ میٹرک ٹن سے زائد ہائیڈروجن پر آکسائیڈ کی کھپت ہے۔

نیشنل ٹیرف کمیشن کی جانب سے60 مخصوص ممالک سے ہائیڈروجن پر آکسائیڈ کی درآمد پر5 فیصد اور دیگر ممالک سے درآمد کی صورت میں 12.4 فیصدکاؤنٹرویلنگ ڈیوٹی عائد ہے۔ ہائیڈروجن پر آکسائیڈ پر 11 فیصد کسٹم ڈیوٹی 1فیصد ایڈیشنل ڈیوٹی اور 1 فیصد انکم ٹیکس عائد ہے۔

صنعتی شعبے کا کہنا ہے کہ ہائیڈروجن پر آکسائیڈ کی درآمد پر بھاری ڈیوٹی وٹیکسوں کی وجہ سے بحران سے دوچار مقامی برآمدکنندگان اسے درآمد کرنے سے گریزکررہے ہیں اور مقامی مارکیٹ میں اس کی بڑھتی ہوئی قیمتیں اور محدود پیمانے پر دستیابی سے ان کی پیداواری لاگت مزید بڑھ گئی ہے۔


 
برآمد کنندہ صنعتوں کی نمائندہ تنظیموں نے وفاقی حکومت سے مطالبہ کیا ہے کہ وہ ان زمینی حقائق کے تناظر میں ہائیڈروجن پر آکسائیڈ کی درآمدپر عائد کاؤنٹر ویلنگ ڈیوٹی اور کسٹم ڈیوٹی کی وصولیاں دو ماہ کے لیے معطل کرنے کے احکامات جاری کرے تاکہ ویلیوایڈڈ ٹیکسٹائل انڈسٹری رواں مالی سال کے اختتام تک موصول ہونے والے اپنے برآمدی آرڈرز کی طے شدہ لاگت پر تکمیل کرنے کے قابل ہوسکیں۔

 
|

 اسلام آباد:  ایف بی آر نے تنخواہ دار ملازمین کو ٹیکس آڈٹ سے چھوٹ دیدی ہے جبکہ ایک مرتبہ آڈٹ کیلیے منتخب ہونے والوں کواگلے مسلسل 2سال تک اور فائنل ٹیکس دینے والوں کو بھی آڈٹ سے چھوٹ دے دی گئی ہے۔

نئی آڈٹ پالیسی کے تحت پیرامیٹرک بنیادوں پر قرعہ اندازی کے ذریعے مزید 44 ہزار 868 ٹیکس دہندگان کو ٹیکس سال 2016 کے آڈٹ کیلئے منتخب کر لیا گیا ہے اس ضمن میں پیرامیٹرک بنیادوں پر ٹیکس آڈ ٹ کی کمپیوٹر قرعہ اندازی گزشتہ روزایف بی آر ہیڈکوارٹر میں ہوئی اور اس موقع پر منعقد تقریب کے مہمان خصوصی وزیر اعظم کے معاون خصوصی برائے ریونیو ہارون اخترخان ، ممبر آڈٹ و آئی ٹی خواجہ عدنان ظہیر ، ایف پی سی سی آئی کے صدر غضنفر بلور ، ٹیکس بار ایسوسی ایشن کے صدر عبدالقادر میمن،


 
آئی کیپ کے ڈائر یکٹر سہیل ملک، اسلام آباد چیمبر آف کامرس کے صدر شیخ عامر وحید نے کمپیوٹر کا بٹن دباکر قرعہ اندازی کی قرعہ اندازی کے مطابق انکم ٹیکس کارپوریٹ کے1499، انکم ٹیکس نان کارپوریٹ کے 34515، سیلز ٹیکس کارپوریٹ کے 1274،سیلز ٹیکس نان کارپوریٹ کے 7532، فیڈرل ایکسائز کارپوریٹ کے 28اور فیڈرل ایکسائز کے 20ٹیکس دہندگان کا آڈٹ کیا جائے گا۔

اس موقع پر خطاب اور میڈیا سے گفتگو کرتے ہوئے وزیراعظم کے معاون خصوصی برائے ریونیو ہارون اختر خان نے کہا کہ ایک مرتبہ ٹیکس آڈٹ کیلیے منتخب ہونے والی کمپنی اگلے دوسال کیلیے آڈٹ کیلیے منتخب نہیں کی جائے گی۔
|
 اسلام آباد:  حکومت کی جانب سے رمضان ریلیف پیکیج کے تحت شہریوں کو سستے داموں اشیائے ضرورت کی فراہمی کیلیے آٹے پر 4 روپے فی کلو، دودھ 15 روپے، چینی 5روپے، چاول پر 5 سے 15 روپے فی کلو، آئل اور گھی پر 10سے 15 روپے فی کلو اور کجھور پر 30روپے فی کلو تک سبسڈی دینے کا فیصلہ کیا گیا ہے۔

رمضان ریلیف پیکیج کے تحت مجموعی طور پر شہریوں کو 19 اشیائے ضروریہ پر 1 ارب 73 کروڑ روپے کا رمضان ریلیف پیکیج دیا جائے گا جبکہ 500 کے قریب اشیائے ضروریہ پرشہریوںکو  5 سے 10 فیصد تک ڈسکاؤنٹ دیا جائے گا۔


 
ذرائع کے مطابق حکومت نے رمضان ریلیف پیکج تربیت دے دیا ہے جس کے تحت وفاقی حکومت کی جانب سے ملک بھر کے یوٹیلیٹی سٹور ز اور فرنچائز وں پر لوگوں کو سستے داموں اشیاء کی فراہمی کی جائے گی ، ذرائع کے مطابق وفاقی حکومت کی جانب سے آئندہ رمضان میں آٹے پر 4 روپے فی کلو تک سبسڈی دی جارہی ہے اور 20کلو کے آٹے کے تھیلے پر مجمو عی طو رپر 80 روپے تک سبسڈی فراہم کی جائے گی۔

اسی طرح گھی اور آئل پر بھی یوٹیلیٹی سٹور ز کا رپوریشن کی جانب سے سبسڈی دی جائے گی گھی پر 15روپے اور آئل پر 10روپے تک سبسڈی دینے کی سفارش کی گئی ہے ، یوٹیلیٹی سٹور ز کا رپوریشن آف پاکستان کی جانب سے 800گرام شربت کی بوتل پر 15 روپے تک سبسڈی دی جائے گی اوررمضان میں سب سے زیادہ استعمال ہونے والی شے کھجو ر پر 30 روپے تک سبسڈی دی جائے گی۔


 
اس کے علا وہ مختلف قسم کی دالوں پر بھی سبسڈی دی جائے گی اوردال چنا پر 20 روپے فی کلو تک ، دال مونگ پر 10روپے ، ماش 10 روپے ، سفید چنے 20 روپے تک سبسڈی دیے جانے کا امکان ہے ، اس کے علا وہ کارپوریشن کی جانب سے مختلف قسم کے چاولوں پر بھی سبسڈی دی جائے گی۔

باسمتی چاول پر 5 روپے فی کلو تک، ٹو ٹا چاول 10 سے 15روپے فی کلو تک سبسڈی دی جائے گی ،اس کے علا وہ یوٹیلیٹی سٹور ز کا رپوریشن آف پاکستان کی جانب سے مختلف قسم کی مرچوں پر بھی سبسڈی دی جائے گی جس میں 100گرام ہلدی پر 5 روپے اور 200 گرام سرخ مرچ پر 10 روپے تک سبسڈی دی جائے گی۔

ان تمام اشیا پر سبسڈی کے علا وہ یوٹیلیٹی اسٹورز کارپوریشن کی جانب سے مختلف برانڈ ز کی 500 کے قریب اشیا پر 5 سے 10روپے تک ڈسکاؤنٹ کی تجو یز بھی زیر غور ہے جبکہ رمضان المبارک میں یوٹیلیٹی اسٹورز کارپوریشن کی جانب سے شہریوں کو اشیا خوردونوش کی فراہمی کے لیے تمام اسٹورز پر خصوصی اقدامات کیے جائیں گے تاکہ شہریوں کو زیادہ سے زیادہ ریلیف فراہم کیا جا سکے۔


|
 کراچی: محکمہ ثقافت، سیاحت و اینٹی کوئیٹز کو 15 کروڑ روپے کی رقم کا بندوبست نہ ہونے پر صوبے کے 4 ثقافتی و تاریخی مقامات کی مرمت کے سلسلے میں جاری کیے گئے ٹینڈر منسوخ کرنا پڑ گئے۔

مذکورہ ٹینڈر 5 اپریل کو جاری کیے گئے تھے، اس سلسلے میں وزیر اعلیٰ سندھ سید مراد علی شاہ کو ایک سمری ارسال کی گئی تھی۔ وزیراعلیٰ سندھ کے پاس وزارت خزانہ کا قلمدان بھی ہے اور انہوں نے مذکورہ چار مقامات کی مرمت کے لیے مانگی گئی رقم کی منظوری نہیں دی۔


 
محکمہ ثقافت، سیاحت و اینٹی کوئیٹیز نے دیگر2 منصوبوں کے ساتھ مذکورہ 4 مقامات کی مرمت کے ٹینڈر جاری کر دیے تھے۔ جن منصوبوں کے ٹینڈر منسوخ کیے گئیان میں لیاقت میموریل لائبریری میں سہولتوں کی دستیابی کے لیے ساڑھے3 کروڑ روپے کا ٹینڈر، ممتاز مرزا آڈیٹوریم کی ساڑھے3 کروڑ روپے کی لاگت سے مرمت و اپ گریڈیشن، درازہ شریف خیرپور میں صوفی شاعر سچل سرمست  کمپلیکس کی مرمت اور پیر جو گوٹھ خیرپور  میں واقع لائبریری کی مرمت شامل تھے۔

واضح رہے کہ محکمہ خزانہ ہر سال مختلف ثقافتی اور تاریخی جگہوں کی مرمت کے لیے فنڈز مہیا کرتا رہا ہے۔منسوخ کردہ کاموں کے ٹینڈر کے ساتھ دیگر 2 ترقیاتی کاموں کے ٹینڈر بھی دیئے گئے تھے جو مقررہ شیڈول کے تحت کھولے جائے گے۔ ان میں 7 کروڑ روپے کی لاگت سے سمبارا ہوٹل لاڑکانہ کی مرمت و تزئین و آرائش اور 5 کروڑ 35 لاکھ روپے کی لاگت سے ضلع خیرپور میں واقع درگاہ میاں غلام محمد مہیسر میں لائبریری اور میوزیم کی تعمیر شامل ہیں۔


 
ایکسپریس کی جانب سے رابطہ کرنے پر محکمہ ثقافت، سیاحت و اینٹی کوئیٹیز کے ڈائریکٹر پلاننگ اینڈ ڈیولپمنٹ ورکس روشن کناسرو نے تصدیق کی کہ درکار فنڈز کا بندوبست نہ ہونے کے باعث 4 اسکیموں کے ٹینڈر منسوخ کیے گئے ہیں۔


|
کراچی: بین الاقوامی بلین مارکیٹ میں فی اونس سونے کی قیمت13 ڈالر کے اضافے سے1348 ڈالر کی سطح پرپہنچ گئی ۔

بلین مارکیٹ میں فی اونس سونے کی قیمت13 ڈالر کے اضافے سے1348 ڈالر کی سطح پرپہنچنے کے باعث مقامی صرافہ مارکیٹوں میں بھی بدھ کو فی تولہ اور فی دس گرام سونے کی قیمتوں میں بالترتیب150 اور129 روپے کا اضافہ ہو گیا ہے جس کے نتیجے میں کراچی حیدرآباد سکھر ملتان فیصل آباد لاہور اسلام آباد راولپنڈی پشاور اور کوئٹہ کی صرافہ مارکیٹوں میں فی تولہ سونے کی قیمت بڑھ کر 59 ہزار 100 اور فی دس گرام سونے کی قیمت بڑھ کر50 ہزار 657 روپے ہوگئی تاہم فی تولہ چاندی کی قیمت بغیرکسی تبدیلی کے770اور فی دس گرام چاندی کی قیمت660 روپے پر مستحکم رہی۔


|
بزنس ڈیسک  بدھ 11 اپريل 2018


جولائی تا مارچ ترسیلات زر 14.61 ارب ڈالر تک پہنچ گئیں  ؛ فوٹوفائل
جولائی تا مارچ ترسیلات زر 14.61 ارب ڈالر تک پہنچ گئیں ؛ فوٹوفائل


 کراچی: بیرون ملک مقیم پاکستانی کارکنوں نے رواں مالی سال کے ابتدائی 9ماہ (جولائی تا مارچ ) میں14ارب60کروڑ64لاکھ 10 ہزار ڈالر وطن بھجوائے جو گزشتہ مالی سال کی اسی مدت میں 14ارب 10کروڑ 50لاکھ 30ہزار ڈالر سے 3.56 فیصد زیادہ ہیں۔

مارچ 2018 کے دوران کارکنوں کی ترسیلات زر کی مالیت1ارب 77کروڑ 27لاکھ 70 ہزار ڈالر رہیں جو فروری 2018 کی 1ارب45کروڑ1لاکھ70ہزار ڈالر کی ترسیلات زر کے مقابلے میں22.24فیصد اور مارچ 2017 میں آنے والی 1ارب 69کروڑ 44لاکھ 90 ہزار ڈالر کی رقم سے 4.62 فیصدزیادہ ہیں۔ اسٹیٹ بینک آف پاکستان سے جاری کردہ اعدادوشمار کے مطابق مارچ میں سعودی عرب سے7.7کروڑ اورجی سی سی سے 1.34 کروڑڈالر کم آئے جبکہ یواے ای سے 6کروڑ، برطانیہ سے 3.5کروڑ، امریکاویورپی یونین سے 2،2 کروڑ جبکہ آسٹریلیا،کینیڈاودیگرملکوں سے سال بہ سال 3.35 کروڑ ڈالر زیادہ وطن بھیجے گئے۔

گزشتہ ماہ سعودی عرب سے 50 کروڑ  46لاکھ10ہزار ڈالر کے مقابلے میں 42 کروڑ 76 لاکھ 20ہزار ڈالر، متحدہ عرب امارات سے 36کروڑ 29 لاکھ 40 ہزار ڈالر سے سال بہ سال بڑھ کر 42کروڑ 2لاکھ 40ہزار ڈالر، امریکا سے 21کروڑ 34لاکھ 20 ہزار ڈالر کے مقابل 23 کروڑ 61لاکھ 70 ہزار ڈالر، برطانیہ سے 20کروڑ 91لاکھ 40ہزار ڈالر سے بڑھ کر 24کروڑ 42 لاکھ ڈالر، خلیج تعاون کونسل کے ملکوں(بشمول بحرین، کویت، قطر اور عمان) سے19کروڑ 72لاکھ 10ہزار ڈالر سے گھٹ کر 18کروڑ 37لاکھ 90ہزار ڈالر اور یورپی یونین کے ملکوں سے مارچ 2017 میں 3کروڑ88لاکھ50 ہزار ڈالر کے مقابلے میں مارچ 2018 میں 5کروڑ88لاکھ 90 ہزار ڈالر پاکستان بھجوائے گئے۔

اعدادوشمار کے مطابق مارچ 2018 کے دوران ملائیشیا، ناروے، سوئٹزر لینڈ، آسٹریلیا، کینیڈا، جاپان اور دیگر ملکوں سے آنے والی ترسیلات زر مجموعی طور پر20کروڑ 18لاکھ 60ہزار ڈالر رہیں جبکہ مارچ 2017 میں ان ملکوں سے16 کروڑ 83 لاکھ 20ہزار ڈالر موصول ہوئے تھے۔


|
ٹیکنالوجی نہ ہونے سے1ارب ڈالرکی زرعی اجناس ضائع ہورہی ہیں
ٹیکنالوجی نہ ہونے سے1ارب ڈالرکی زرعی اجناس ضائع ہورہی ہیںشیئرٹویٹ
بزنس رپورٹر  بدھ 11 اپريل 2018


نمائش میں150سے زائدایگزیبیٹرز،100 غیرملکی وفودشریک،50ہزاروزیٹرزآنے کی توقع
۔ فوٹو: ایکسپریس/فائل
نمائش میں150سے زائدایگزیبیٹرز،100 غیرملکی وفودشریک،50ہزاروزیٹرزآنے کی توقع ۔ فوٹو: ایکسپریس/فائل


 کراچی:  کراچی کے ڈپٹی میئر ڈاکٹر ارشد وہرہ نے گزشتہ ڈیڑھ سال میں کے ایم سی کو جاری 8 ارب روپے مالیت کے فنڈز کا کسی نجی کمپنی سے آڈٹ کرنے کا مطالبہ کرتے ہوئے کہا ہے کہ 8 ارب روپے کے فنڈز سے بڑے نوعیت کے400 قابل ذکر منصوبوں کی تکمیل ہوسکتی تھی لیکن نمود نمائش کے باوجود 4 قابل ذکر منصوبے بھی نہیں بنائے جاسکے۔

منگل کو کراچی ایکسپوسینٹر میں بارہویں تین روزہ ایگری، رائس اور فوڈ ٹیکنالوجی نمائش کے افتتاح پر میڈیا سے بات چیت کرتے ہوئے انہوں نے کہا کہ پاکستان زرعی ملک ہے، ٹیکنالوجی نہ ہونے کے باعث 1 ارب ڈالر کی اجناس، پھل و سبزیاں ضائع ہو رہی ہیں، جب تک جدید ٹیکنالوجی اپنائی نہیں جائے گی، ہم اہداف حاصل نہیں کر سکیں گے، صنعتی انقلاب کے لیے چیمبرز، فیڈریشن، وازرتوں اور تمام اسٹیک ہولڈرز کو مشترکہ جدوجہد کرنا ہوگی، ہماری ٹیکسٹائل برآمدات کا گراف نیچے جارہا ہے، 20 سال قبل گارمنٹ سٹی منصوبے کا اعلان کیا گیا۔جس کا اب کوئی اتا پتا نہیں، یہ منصوبہ صرف کاغذات کی حد تک رہ گیا، اگر اس پر سنجیدگی کے ساتھ عمل درآمد کیا جاتا تو 5 لاکھ سے زائد افراد کو روزگار فراہم کرنے کاذریعہ بن جاتا اوراربوں ڈالر کا ریونیو بھی حاصل ہوتا، پاکستان کے معاشی حب کو پروان چڑھانے کیلیے مشترکہ کاوشوں کی ضرورت ہے۔ ڈپٹی میئر نے ہالز کا دورہ کرتے ہوئے مختلف اسٹالز پر مصنوعات کا معائنہ بھی کیا۔

نمائش میں 150 سے زائد ایگزیبیٹرز مقامی اور بین الاقوامی مصنوعات پیش کررہے ہیں جبکہ 100 سے زائد غیر ملکی وفود شرکت کررہے ہیں، ای کامرس گیٹ وے کے تحت اس نمائش میں 20 ممالک جن میں چین، ترکی، سری لنکا، سوئٹزرلینڈ، متحدہ عرب امارات، برطانیہ، سنگاپور، ملائیشیا، بلجیم اور کوریا کی مصنوعات اور ٹینکالوجی اسٹال سجائے گئے ہیں، 12 اپریل تک جاری رہنے والی اس نمائش میں 50 ہزار سے زائد افراد کی شرکت متوقع ہے۔
|
سونے کی قیمت100روپے بڑھ  کر58ہزار950روپے تولہ ہوگئی
سونے کی قیمت100روپے بڑھ  کر58ہزار950روپے تولہ ہوگئیشیئرٹویٹ
بزنس رپورٹر  بدھ 11 اپريل 2018


سونے کی قیمت100روپے بڑھ  کر58ہزار950روپے تولہ ہوگئی  ؛ فوٹوفائل
سونے کی قیمت100روپے بڑھ  کر58ہزار950روپے تولہ ہوگئی ؛ فوٹوفائل

 کراچی: سونے کی عالمی قیمت 6 ڈالربڑھنے کے باعث مقامی صرافہ مارکیٹوں میں بھی منگل کو تولہ اور دس گرام قیمتوں میں بالترتیب100اور86روپے کااضافہ ہوا۔

جس سے تولہ قیمت58 ہزار950 اور دس گرام50 ہزار 528 روپے ہوگئی۔
|

 اسلام آباد: وفاقی حکومت نے تمام وزارتوں اور ڈویژنوں کوآئندہ مالی سال 2018-19کا وفاقی بجٹ27اپریل کو پارلیمنٹ میں پیش کرنے بارے تحریری طور پر آگاہ کردیا ہے۔

اہم سرکاری ذرائع کا کہنا ہے کہ تیزی سے بدلتی سیاسی صورتحال کے باعث اگر پارلیمنٹ میں حکمراں جماعت کی بجٹ منظور کروانے سے متعلق مطلوبہ تعداد میں کمی ہوئی تو اس صورت موجودہ حکومت پارلیمنٹ میں بجٹ پیش نہیں کرسکے گی۔

تفصیلات کے مطابق وزارت خزانہ کی جانب سے تمام وزارتوں اور ڈویژنوں کو باقاعدہ مراسلہ بھجوایا گیا ہے جس میں کہا گیا ہے کہ آئندہ مالی سال کا وفاقی بجٹ 27 اپریل کو پارلیمنٹ میں پیش کیا جائیگا لہٰذا مذکورہ تاریخ کو مد نظر رکھتے ہوئے آئندہ مالی سال کے وفایق بجٹ کو حتمی شکل دی جائے۔ علاوہ ازیں بجٹ تقریر کو حتمی شکل دینے کیلئے بھی مواد جلد ازجلد وزارت خزانہ کوبھجوایا جائے اور پارلیمنٹ کے اجلاس سے قبل وفاقی کابینہ کا خصوصی اجلاس ہوگا۔

جس میں آئندہ مالی سال کے وفاقی بجٹ کی منظوری لی گئی ہے اور سرکاری ملازمین کی تنخواہوں و پنشن اور مراعات میں اضافہ کی بھی کابینہ کے اسی خصوصی اجلاس میں منظوری دی جائے گی اور وفاقی کابینہ سے منظوری کے فوری بعد بجٹ دستاویزات پارلیمنٹ میں منظوری کیلئے پیش کردی جائیں گی۔ ذرائع کا کہنا ہے کہ بجٹ سازی کا عمل حتمی مرحلے میں داخل ہوچکا ہے مگر ابھی تک اس بات کے خدشات موجود ہیں کہ موجودہ حکومت اگلے مالی سال کا بجٹ پارلیمنٹ میں پیش نہ کر سکے۔
|
وقائع نگار خصوصی  منگل 10 اپريل 2018


مہنگائی کنٹرول میں ہے،ششماہی مالی جائزہ رپورٹ جاری،بچتیں وسرمایہ کاری بڑھانے پر زور۔ فوٹو: فائل
مہنگائی کنٹرول میں ہے،ششماہی مالی جائزہ رپورٹ جاری،بچتیں وسرمایہ کاری بڑھانے پر زور۔ فوٹو: فائل


 اسلام آباد: تھنک ٹینک انسٹی ٹیوٹ فار پالیسی ریفارمز (آئی پی آر) نے کہا ہے کہ کمزور معاشی اساس کو خطرے کی گھنٹی قراردیتے ہوئے خدشہ ظاہر کیا ہے کہ بجٹ وکرنٹ اکاؤنٹ خسارہ مزیدبڑھے گا جبکہ قرضے بھی بلندترین سطح پر پہنچ چکے ہیں جن کی ادائیگی کیلیے مزید قرضے لینا ہوں گے۔

مالی سال 2017-18 کی پہلی ششماہی کی کارکردگی کی جائزہ رپورٹ میں آئی پی آر نے کہاکہ پاکستان کی حقیقی معیشت صحیح طریقے سے چل رہی ہے جس سے محسوس ہوتا ہے کہ جی ڈی پی گروتھ کے لیے موضوع حالات موجود ہیں، مہنگائی کنٹرول میں ہے اور پرائیویٹ سیکٹر کی کارکردگی ٹھیک جا رہی ہے لیکن اس کے برعکس کمزور معاشی اساس خطرے کی گھنٹی بھی بجا رہے ہیں۔

رپورٹ کے مطابق 2018 میں بجٹ خسارہ بڑھ جائے گا جبکہ کرنٹ اکاؤنٹ خسارہ بھی اپنی انتہا کو پہنچ جائے گا، مقامی اور بیرونی قرضے بلندترین سطح پر پہنچ چکے ہیں، مسلسل کمزورہوتی معیشت کی بنیاد ریئل سیکٹر اور گروتھ ریٹ کو کم کر رہی ہے،3 سال سے مالی خسارے کو محدود کرنے میں ایف بی آر نے اہم کردار ادا کیا اور جولائی تادسمبر 2017-18میں ایف بی آر نے مزید 18فیصد گروتھ دکھائی جبکہ اس کے برعکس ملک کے اندر مطلوبہ سرمایہ کاری نہ ہوئی، اگر معیشت کی ششماہہ کارکردگی دیکھی جائے تو اندازہ لگائے جا سکتا ہے کہ جی ڈی پی گروتھ اپنے ہدف کے قریب جبکہ گزشتہ مالی سال کی نسبت زیادہ ہوگی۔

انسٹی ٹیوٹ فار پالیسی ریفارمزنے کہاکہ معاشی تصویر کا مثبت پہلو زیادہ دیر تک نہیں چل پائے گا کیونکہ مشینری کی درآمدات میں 3فیصد کمی ہوئی ہے نیز پاور جنریشن مشینری میں 26 فیصد اور تعمیراتی مشینری کی درآمدات میں 24فیصد کمی ہوئی۔

اس کے علاوہ گزشتہ سال کی نسبت پرائیویٹ سیکٹر کے بینک کریڈٹ میں بھی کمی ہوئی ہے، 6ماہ کے دوران مالی خسارہ جی ڈی پی کا2.2 فیصد تھا لیکن اس سال کے اختتام تک یہ 5.5 فیصد ہو سکتا ہے، اس کے علاوہ مالی آپریشنز یہ بتا رہے ہیں کہ لیے گئے قرضوںپر واجب الادا مارک اپ ادا کرنے کے لیے مزید قرضے لینا ہونگے۔

رپورٹ کے مطابق کرنٹ اکاؤنٹ خسارہ انتہائی نازک صورتحال اختیار کر گیا ہے، جولائی تافروری کرنٹ اکاؤنٹ خسارہ 10.8ارب ڈالر تھا جو جی ڈی پی کا 4.8فیصد بنتا ہے لہٰذایہ خسارہ پہلے ہی سالانہ ہدف سے زیادہ ہو چکا تھا اب خدشہ ہے کہ یہ 16.2ارب ڈالر تک پہنچ جائے گا نیز جہاں تک بیرونی قرضوں کا تعلق ہے یہ دسمبر2017میں 88ارب89کروڑ10لاکھ ڈالر تک پہنچ چکے تھے۔

رپورٹ کے مطابق برآمدات مالی مراعات پر انحصار کر رہی ہیں اور اس کی وجہ سے پاکستان کا مستقل طور پر بیرونی امداد پر زیادہ انحصار ہو گیا ہے۔ رپورٹ میں تجویز دی گئی کہ پائیدار معیشت کیلیے زیادہ بچت  اور زیادہ سے زیادہ سرمایہ کاری کی جائے۔


|
راچی:  بین الاقوامی بلین مارکیٹ میں فی اونس سونے کی قیمت4 ڈالر کے اضافے سے 1329 ڈالر کی سطح پر پہنچ گئی۔

بلین مارکیٹ میں فی اونس سونے کی قیمت4 ڈالر کے اضافے سے 1329 ڈالر کی سطح پر پہنچنے کے باوجود مقامی صرافہ مارکیٹوں میں پرائس ایڈجسٹمنٹ کے باعث پیر کو فی تولہ اور فی دس گرام سونے کی قیمتوں میں بالترتیب200 اور 172 روپے کی کمی ہوئی جس کے نتیجے میں کراچی حیدرآباد سکھر ملتان فیصل آباد لاہور اسلام آباد راولپنڈی پشاور اور کوئٹہ کی صرافہ مارکیٹوں میں فی تولہ سونے کی قیمت گھٹ کر58 ہزار 850 اور فی دس گرام سونے کی قیمت گھٹ کر50 ہزار 442 روپے ہوگئی تاہم اسکے برعکس فی تولہ چاندی کی قیمت10 روپے کے اضافے سے770 روپے اور فی دس گرام چاندی کی قیمت8.58 روپے کے اضافے سے660 روپے ہوگئی۔
|
صنعت کے نام پر دھاگا منگواکر مارکیٹ میں بیچنے کا انکشاف
صنعت کے نام پر دھاگا منگواکر مارکیٹ میں بیچنے کا انکشافشیئرٹویٹ
احتشام مفتی  منگل 10 اپريل 2018


محکمہ کسٹمزانٹیلی جنس اینڈانویسٹی گیشن کے ڈیٹاکی جانچ پڑتال اور فیکٹری کا دورہ کرنے پررازکھلا، مقدمہ درج کرلیاگیا،ذرائع۔ فوٹو: رائٹرز/فائل
محکمہ کسٹمزانٹیلی جنس اینڈانویسٹی گیشن کے ڈیٹاکی جانچ پڑتال اور فیکٹری کا دورہ کرنے پررازکھلا، مقدمہ درج کرلیاگیا،ذرائع۔ فوٹو: رائٹرز/فائل


 کراچی: ملک میں ترغیبی ایس آراو 1125 کے تحت پولیسٹر یارن کی وسیع پیمانے پرکلیئرنس کا انکشاف ہوا ہے۔

ذرائع نے ’’ایکسپریس‘‘ کو بتایا کہ ڈائریکٹوریٹ آف کسٹمزانٹیلی جنس اینڈانویسٹی گیشن نے غیرقانونی طورپرتقریباً 4 ارب روپے کے پولیسٹریارن کی کسٹمز کلیئرنس کی نشاندہی کرتے ہوئے متعلقہ درآمدکنندہ کے خلاف مقدمہ درج کرلیا ہے۔


 
ذرائع نے بتایاکہ ڈائریکٹوریٹ کسٹمزانٹیلی جنس کے شعبہ اپریزمنٹ نے پولیسٹریارن سے متعلقہ درآمدی ڈیٹاکی جانچ پڑتال کی تواس امرکی نشاندہی ہوئی کہ ان لینڈریونیوسروس کی جانب سے میسرزصباء انٹرنیشنل کا لائسنس 2013میں معطل کیاجاچکاہے لیکن معطل لائسنس کے باوجود مذکورہ کمپنی کی جانب سے پولیسٹر یارن کے متعددکنسائمنٹس پر ایس آراو 1125 کی سہولت کا ناجائزفائدہ اٹھا کر 3ارب 84 کروڑروپے مالیت کا 1کروڑ84لاکھ 28 ہزار کلو گرام پولیسٹریارن کی کلیئر کرایا اور 82کروڑ26لاکھ روپے مالیت کے ٹیکسزکی چوری کی۔

میسرزصباء انٹرنیشنل کی جانب سے مارچ 2018کو 1کروڑ 3 لاکھ مالیت کے 46 ہزار کلو گرام پولیسٹر یارن کے 2 کنسائمنٹس پر ایس آراو1125کی سہولت کا ناجائز فائدہ اٹھایا گیا جسے محکمہ کسٹمزکی جانب سے بغیرتصدیق کے کلیئرکردیا گیا جس سے قومی خزانہ کو 29 لاکھ 90 ہزارمالیت کے ٹیکسز کا نقصان اٹھاناپڑاتاہم کسٹمزانٹیلی جنس نے میسرزصباء انٹرنیشنل کے درآمدی ڈیٹااوران لینڈریونیوسے بھی معلومات لی تھیں۔


 
ان لینڈریونیو کی معلومات میں نشاندہی کی گئی کہ میسرزصباء انٹرنیشنل کا لائسنس معطل کیاجاچکاہے جس کی وجہ سے مذکورہ کمپنی کی جانب سے ایس آراو1125کی سہولت نہیں لی جا سکتی۔

ذرائع نے بتایاکہ کسٹمزانٹیلی جنس کی جانب سے مذکورہ کمپنی کی فیکٹری کا دورہ کیاگیاتو نشاندہی ہوئی کہ میسرزصباء انٹرنیشنل کے پاس درآمدکیے جانے والے یارن کی کھپت کیلیے فیکٹری میں کسی قسم کی کوئی سہولت موجودنہیں، مذکورہ کمپنی ایس آراو1125کی سہولت کا فائدہ اٹھاتے ہوئے کنسائمنٹس کی کلیئرنس کراکر مارکیٹ میں فروخت کرتی رہی ہے۔


|
کراچی:  دبئی فوڈ سیفٹی ڈپارٹمنٹ کے نمائندے صفوان عبداللہ اسحق نے یو ایس ایڈ کے تعاون سے منعقدہ ٹی ڈیپ سیمینار سے خطاب میں کہا ہے کہ متحدہ عرب امارات میں فوڈ کنسائمنٹس کے ہیلتھ ودیگرسرٹیفکیٹس کی فوری فراہمی نہ ہونے سے کلیئرنس میں تاخیر ہوتی ہے۔

صفوان عبداللہ نے کہا کہ پاکستان سے عرب امارات بھیجے جانے والے آم کی بیشتر شپمنٹس بغیر سرٹیفکیشن کے پہنچتی ہیں اوربسا اوقات ان کنسائمنٹس کے ہیلتھ سرٹیفکیٹس نجی اداروں کے جاری کردہ ہوتے ہیں جبکہ امارات کے قوانین کے مطابق یہ سرٹیفکیٹس مستند سرکاری اداروں کے ہونی چاہئیں، سرٹیفکیٹ پر ادارے کا نام اور مہر ہونابھی ضروری ہے مگر بسا اوقات تاریخ پروڈکٹس کی مینوفیکچرنگ سے قبل کی درج ہوتی ہیں۔
انہوں نے کہا کہ انسپکشن کے دوران مطلوبہ سرٹیفکیٹس نہ ہونے کی وجہ سے تقریباً 13 فیصد پاکستانی شپمنٹس مسترد ہوجاتی ہیں، سرٹیفکیٹ پر شپمنٹ کی معلومات کے بجائے صرف اشیائے خوردونوش درج ہوتا ہے۔

دبئی کے فوڈ ایکسپرٹ نہاد الاجواہ نے کہا کہ یو اے ای کے برآمدی کنسائمنٹس پر اوریجن سرٹیفکیٹس انگریزی یا عربی زبان میں ہوں تو متعلقہ حکام کیلیے ایسی شپمنٹس کی تیزی سے کلیئرنس میں آسانی ہوگی۔پلانٹ پروٹیکشن ڈپارٹمنٹ اور ٹی ڈیپ کے نمائندوں، سبزی پھل اورفشریز کے برآمدکنندگان کو بلدیہ دبئی کے ماہرین نے پریزنٹیشن کے ذریعے فوڈ برآمدات کے قواعد وضوابط سے آگاہ کیا۔


|
ایمنسٹی اسکیم چیلنج ہونے کاخوف، حصص مارکیٹ گرگئی
ایمنسٹی اسکیم چیلنج ہونے کاخوف، حصص مارکیٹ گرگئیشیئرٹویٹ
بزنس رپورٹر  منگل 10 اپريل 2018


انڈیکس57پوائنٹس کمی سے46581ہوگیا،سرمایہ کاروں کو24 ارب27 کروڑکا نقصان۔ فوٹو: فائل
انڈیکس57پوائنٹس کمی سے46581ہوگیا،سرمایہ کاروں کو24 ارب27 کروڑکا نقصان۔ فوٹو: فائل


 کراچی: اپوزیشن کی جانب سے ٹیکس ایمنسٹی اسکیم عدالت میں چیلنج کیے جانے کے خوف اورانسٹی ٹیوشنز کی بڑھتی ہوئی فروخت کے باعث پاکستان اسٹاک ایکس چینج میں پیرکواتارچڑھاؤ کے بعد مندی کے اثرات غالب رہے جس سے انڈیکس کی 46600 پوائنٹس کی حد گرگئی۔

ماہرین اسٹاک کا کہنا تھا کہ کاروباری دورانیے میں انفرادی سرمایہ کاروں کی جانب سے2 ملین ڈالر اور غیرملکیوں کی جانب سے3 ملین ڈالر کی تازہ سرمایہ کاری سے ایک موقع پر190.14 پوائنٹس کی تیزی بھی رونما ہوئی لیکن اس دوران میوچل فنڈز اور بینکوں کی جانب سے 6 ملین ڈالر کے سرمائے کے انخلا نے تیزی کو مندی میں تبدیل کر دیا جو ایک موقع پر107 پوائنٹس کی مندی تک جاپہنچا تاہم اختتامی لمحات میں نچلی قیمتوں پر ہونے والی خریداری سرگرمیوں سے مندی کی شدت میں قدرے کمی واقع ہوئی۔


 
کاروبار کے اختتام پر کے ایس ای100 انڈیکس57 پوائنٹس کی کمی سے 46580.62 ہو گیا جبکہ کے ایس ای30 انڈیکس 61.63 پوائنٹس کی کمی سے23398.69، کے ایم آئی 30 انڈیکس78.27 پوائنٹس کی کمی سے79150.86 اور پی ایس ایکس کے ایم آئی انڈیکس27.43 پوائنٹس کی کمی سے 22985.44 ہوگیا۔
کاروباری حجم گزشتہ جمعہ کی نسبت 18.27 فیصد کم رہا اور مجموعی طور پر20 کروڑ27 لاکھ89 ہزار470 حصص کے سودے ہوئے جبکہ کاروباری سرگرمیوں کا دائرہ کار378 کمپنیوں کے حصص تک محدود رہا جن میں189 کے بھاؤ میں اضافہ، 168 کے داموں میں کمی اور21 کی قیمتوں میں استحکام رہا۔


|
کراچی /  اسلام آباد: پاکستان کی تجارت کو رواں مالی سال کے ابتدائی 9 ماہ میں27ارب 29کروڑ90لاکھ ڈالر تک پہنچ گیا جوگزشتہ مالی سال کی اسی مدت میں 23ارب 27کروڑ20لاکھ ڈالر کے خسارے سے 17.30 فیصد زیادہ ہے۔

پاکستان بیوروشماریات (پی بی ایس) سے جاری کردہ ماہانہ رپورٹ کے مطابق مارچ 2018 میں ایکسپورٹ میں زبردست ریکوری آئی اور ماہانہ برآمدات سالانہ بنیادوں پر 24.36 فیصد کے اضافے سے 2ارب 23کروڑ 10لاکھ ڈالر تک پہنچ گئیں جو مارچ 2017 میں 1ارب 79 کروڑ 40 ارب ڈالر تک محدود تھیں۔

اس دوران درآمدات صرف 6.09 فیصد بلند ہونے کے باعث 4ارب 97کروڑ 70 لاکھ ڈالر سے بڑھ کر 5ارب 28کروڑ ڈالر رہیں، درآمدات کے مقابلے میں برآمدات میں برق رفتار اضافے کے باعث گزشتہ ماہ کا تجارتی خسارہ 4.21 فیصدگھٹ کر 3ارب 4کروڑ90لاکھ ڈالر تک محدود ہوگیاجو مارچ 2017 میں 3ارب 18کروڑ 30 لاکھ ڈالر تک پہنچ گیاتھا تاہم جولائی سے مارچ کے 9ماہ میں تجارتی خسارہ برآمدات کی نسبت درآمدات میں اضافے کی وجہ سے 17.30 فیصدبڑھا۔

گزشتہ 9ماہ کے اندر برآمدات میں13.14فیصد ریکوری آئی جس کے نتیجے میں برآمدات 15ارب 9کروڑ 70 لاکھ ڈالر سے بڑھ کر 17ارب 8کروڑ ڈالر تک پہنچ گئیں مگر درآمدات بھی 15.66 فیصد بڑھ کر 44ارب 37کروڑ 90 لاکھ ڈالر ہو گئیں جو گزشتہ مالی سال کے ابتدائی 9 ماہ میں 38ارب 36کروڑ 90 لاکھ ڈالر رہی تھیں۔

پی بی ایس کے مطابق فروری کے مقابلے میں گزشتہ ماہ برآمدات میں17.30، درآمدات میں 10.07 اور تجارتی خسارے میں 5.32 فیصد کا اضافہ ہوا۔ فروری 2018 میں ایکسپورٹ 1 ارب 90 کروڑ 20لاکھ ڈالر، امپورٹ 4 ارب 79کروڑ70لاکھ ڈالر اور تجارتی خسارہ 2ارب 89کروڑ 50لاکھ ڈالر رہاتھا۔

دریں اثنا وزارت تجارت کے حکام کاکہناہے کہ حکومت کی جانب سے ڈیوٹی ڈرا بیک فراہم اور ایکس چینج ریٹ ایڈجسٹمنٹ کے گروتھ پر مثبت اثرات مرتب ہوئے ہیں۔ حکام کے مطابق دنیا کے مختلف ملکوں کی منڈیوں تک رسائی اور یورپی یونین کی جانب سے جی ایس پی پلس کا درجہ ملنے کے بھی مثبت نتائج ظاہر ہوئے ہیں، غیرضروری اور پرتعیش اشیا پر ریگولیٹری ڈیوٹی عائد کرنے سے درآمدات کم ہورہی ہیں۔

وزارت تجارت کے ترجمان نے اعتراف کیاہے کہ تیل کی قیمتوں میں اضافے کے رجحان کی وجہ سے درآمدات دباؤ کا شکار ہیں۔


|
اسلام آباد:  ڈرگ ریگولیٹری اتھارٹی نے 87 ہزار578 ادویات کا ڈیٹا کمپیوٹرائزڈ کرنے کاکام مکمل کرلیا۔

ڈرگ ریگولیٹری اتھارٹی نے ڈرگ ایکٹ 1976کی منظوری کے بعد سے اب تک رجسٹرڈ ہونیوالی تمام87 ہزار578 ادویات کا ڈیٹا کمپیوٹرائزڈ کرنے کا کام مکمل کرلیا جب کہ ڈریپ رجسٹریشن بورڈ نے ادویات کی کمپیوٹرائزڈ فہرست کوحتمی قراردینے سے قبل ایک عبوری فہرست مرتب کرکے تمام اسٹیک ہولڈرزکوارسال کی ہے تاکہ کسی غلطی یا کمی بیشی کو دور کیا جائے۔


|
ارشاد انصاری  منگل 10 اپريل 2018


انٹراکشمیر ٹریڈ کے تحت اشیا کی درآمد کے حوالے سے ڈیوٹی ،ٹیکسوں پر نظر ثانی کی تجویز زیر غور۔ فوٹو : فائل
انٹراکشمیر ٹریڈ کے تحت اشیا کی درآمد کے حوالے سے ڈیوٹی ،ٹیکسوں پر نظر ثانی کی تجویز زیر غور۔ فوٹو : فائل


 اسلام آباد: وفاقی حکومت نے آئندہ مالی سال 2018-19کے وفاقی بجٹ میں 7سو سے زائد اشیا پر عائد 5سے 25فیصد تک ریگولیٹری ڈیوٹی پر نظر ثانی کرنیکا فیصلہ کیا ہے۔

ایف بی آر نے رواں مالی سال 2017-18 میں پہلی سہ ماہی گزرتے ہی اکتوبر 2017 میں نوٹیفکیشن 1035(I)2017کے تحت 7سو سے زائد اشیا پر ریگولیٹری ڈیوٹی عائد کی تھی جسے مختلف قانونی فورمز پر چیلنج کیا گیا اور اسکے خلاف عدالتی فیصلے بھی آئے مقدمہ بازی کے باعث ایف بی آر یہ ریگولیٹری ڈیوٹی اپنے ریونیو میں شامل نہیں کرسکا ہے اورمتنازعہ ہونے کی وجہ سے اسٹیٹ بینک کے پاس پڑی ہے۔

ذرائع نے بتایا کہ اب یہ تجویز زیر غور ہے کہ آئندہ مالی سال کے فنانس بل کے ذریعے ریگولیٹری ڈیوٹی پر نظر ثانی کی جائے اوراسٹیک ہولڈرز کے تحفظات دور کرکے فنانس بل کے ذریعے اسے قانونی تحفظ دیا جائے تاکہ آئندہ مالی سال کے دوران نظر ثانی شُدہ فہرست اور ریٹس کے مطابق ریگولیٹری ڈیوٹی کی وصولی ہوسکے جب کہ آئندہ مالی سال کے وفاقی بجٹ میں بعض اشیاء پر ریگولیٹری ڈیوٹی ختم بھی کیے جانیکا امکان ہے۔

|
ویب ڈیسک  پير 9 اپريل 2018


گیس پائپ لائن منصوبہ پٹرولیم مصنوعات کی قیمتیں کم کرنے کا باعث بنے گا، اعلامیہ
گیس پائپ لائن منصوبہ پٹرولیم مصنوعات کی قیمتیں کم کرنے کا باعث بنے گا، اعلامیہ


بیجنگ: پاکستان اور چین کے درمیان شمال جنوب گیس پائپ لائن بچھانے کے لیے مفاہمتی یادداشت پر دستخط ہوگئے ہیں۔

چین کے صوبے ثنیا میں ایک تقریب کے دوران پاکستانی انٹر اسٹیٹ گیس سسٹم اور پاور چائینہ کے درمیان جنوب گیس پائپ لائن بچھانے کے لیے مفاہمتی یادداشت پر دستخط کیے گئے، اس موقع پر وزیراعظم شاہد خاقان عباسی سمیت وزیرخارجہ خواجہ آصف اور چین میں تعینات پاکستانی سفیر مسعود خالد بھی موجود تھے۔

وزیراعظم آفس کی جانب سے جاری اعلامیہ کے مطابق دونوں ممالک کے درمیان سمجھوتے کے تحت شمال سے جنوب گیس پائپ لائن بچھائی جائے گی جب کہ منصوبہ پٹرولیم مصنوعات کی قیمتیں کم کرنے کا باعث بنے گا، پائپ لائن بڑھتی ضرورت والےعلاقوں میں گیس سپلائی یقینی بنائے گی جب کہ سمجھوتے کے تحت خام تیل کی پائپ لائن اور آئل ریفائنری کا قیام عمل میں لایا جائے گا۔
|
رجسٹرڈ ادویہ کی فہرست کمپیوٹرائزڈ کرنے کا کام مکمل
رجسٹرڈ ادویہ کی فہرست کمپیوٹرائزڈ کرنے کا کام مکملشیئرٹویٹ
شبیر حسین  پير 9 اپريل 2018


ڈریپ کے تحت رجسٹریشن کوعالمی معیارپر لانے کیلیے87ہزار578ادویہ کی لسٹ تیارکی گئی۔ فوٹو: فائل
ڈریپ کے تحت رجسٹریشن کوعالمی معیارپر لانے کیلیے87ہزار578ادویہ کی لسٹ تیارکی گئی۔ فوٹو: فائل


اسلام آباد: ڈرگ ریگولیٹری اٹھارٹی نے ادویہ کی رجسٹریشن کو عالمی معیار کے مطابق بنانے کیلیے ملک میں اب تک رجسٹرڈ ہونے والی کل 87 ہزار 578 ادویہ کی عارضی کمپیوٹرائزڈ فہرست تیار کر لی ہے۔

ڈریپ کے رجسٹریشن بورڈ نے عارضی طور پر تیار شدہ ادویہ کی کمپیوٹرائزڈ لسٹ میں کسی بھی قسم کی غلطی یا کمی و بیشی کو دورکرنے کیلیے تمام اسٹیک ہولڈرز کو ارسال کردی ہے۔ اسٹیک ہولڈرز کی جانب سے عارضی فہرست پر رائے وصول کرنے کے بعد اس میں ممکنہ تخفیف یا اضافے کے بعد مذکورہ فہرست کو حتمی شکل دیدی جائے گی۔

دستاویز کے مطابق ڈرگ ریگولیٹری اتھارٹی نے ملک بھر میں اب تک رجسٹرڈ ہونے والے ادویہ کی رجسٹریشن کا ڈیٹا مینوئل سسٹم سے کمپیوٹرائزڈ سسٹم پر منتقل کرنے کا کام مکمل کرلیا ہے۔ ڈرگ ریگولیٹری اٹھارٹی نے ڈرگ ایکٹ 1976 کی منظوری کے بعدسے اب تک رجسٹرڈ ہونے والے کل87 ہزار578 کا ڈیٹا مینوئل سسٹم سے کمپیوٹرائزڈ سسٹم پر منتقل کرتے ہوئے ادویہ کی عارضی فہرست تیار کرلی ہے۔
ڈرگ ریگولیٹری اتھارٹی نے گزشتہ 4 سال کے دوران تقریبا 16 ہزار سے زائد ادویہ کی رجسٹریشن کرلی ہے جس میں سے سال 2017 کے دوران 4 ہزار کے قریب ادویہ کی رجسٹریشن کی گئی۔ سال 2016کے دوران 3 ہزار 453 ،سال 2015کے دوران 2ہزار 775 ،سال 2014کے دوران 1 ہزار 923 جبکہ 2013کے دوران 2 ہزار سے زائد ادویہ کی رجسٹریشن کی جا چکی ہے۔

اس دوران ڈریپ نے پہلی مرتبہ ہربل اور میوپیتھک ادویہ بنانے والے کمپنیوں کی رجسٹریشن کا عمل شروع کرتے ہوئے 300کے قریب ہربل ادویہ ساز کمپنیوں کو جسٹرڈ کرلیا ہے۔ ذرائع کے مطابق ڈرگ ریگولیٹری اتھارٹی نے جعلی، مضر صحت اور غیر قانونی ادویہ کے کاروبار میں ملوث افراد کے خلاف گھیرا تنگ کرتے ہوئے محض گزشتہ3 سال کے دوران 1018 کے قریب ایف آئی آر درج کروائیں جبکہ اس غیر قانونی کاروبار میں ملوث افراد کو 20 کروڑ 36 لاکھ 30 ہزار روپے کے جرمانے کیے گئے۔

ڈریپ نے سال 2016-17کے دوران ڈرگ ایکٹ کی خلاف ورزی کرنے والوں اور قواعدوضوابط پر پورا نہ اترنے والے کل38 فارما سیوٹیکل کمپنیوں کے لائسنز منسوخ و معطل کردیے ہیں جبکہ 29 ادویہ ساز کمپنیوں کو شو کاز نوٹسز بھی جاری کردیے گئے ہیں۔ اس دوران ڈریپ نے کل 25 ادویہ کی رجسٹریشن بھی منسوخ کردی ہے۔

ڈرگ ریگولیٹری اتھارٹی نے سال 2016کے دوران ڈریپ ایکٹ کی خلاف ورزی کرنے والے کل3 ہزار 466 ادویہ سازکمپنیوں، ریٹیلرز اور ہول سیلرز کے خلاف ملک بھر کے کل11 ڈرگ کورٹس میں مقدمات درج کیے ہیں اور ان سے 10کروڑ سے زائد کا جرمانہ وصول کیا ہے۔

اس دوران غیر رجسٹرڈ اور غیر قانونی، جعلی اور غیر معیاری ادویہ فروخت کرنے والے کل 4 ہزار 166 میڈیکل اسٹورز، دکان اور سپلائرز کو سیل کردیا ہے جبکہ اس دوران زائد المعیاد ادویہ فروخت کرنے والے کل468 اور غیر قانونی اشتہارات دینے والے کل100 کیسز کی نشاندہی کرتے ہوئے ان میں سے 388 کے خلاف متعلقہ تھانوں میں ایف آئی آر بھی درج کروا دیے ہیں۔ ڈریپ نے سال 2016کے دوران ملک بھر سے کل 74 ہزار ادویہ کے سیمپلز کی ملک کے12ڈرگ ٹیسٹنگ لیباٹریز میں ٹیسٹ کرائے گئے ہیں جن میں سے مجموعی طور1.01 فیصد کے ادویہ غیر معیاری جبکہ 0.13 فیصد ادویہ جعلی نکلے سال 2015 کے دوران ڈریپ نے قواعد وضوابط پر پورا نہ اترنے والے،جعلی اور غیر معیاری ادویہ بنانے والے اور ادویہ کی اضافی قیمت وصول کرنے والی کمپنیوں اور ذمے داران کے خلاف مقدمات دائر کرتے ہوئے کل 3324 افراد کو سزائیں جبکہ کل 6 کروڑ 48 لاکھ کے جرمانے عاید کیے ہیں۔

سال 2015کے دوران مجموعی طور پر کل35 ہزار ادویہ کے سیمپل ٹیسٹ کیے جن میں سے 2فیصد ادویہ غیر معیاری نکلی تھیں۔ اس ضمن میں ڈریپ کے ترجمان ساجد شاہ سے رابطہ کیا تو انھوں نے بتایا کہ ڈریپ کا اس وقت پورا فوکس جعلی ادویہ کو روکنے پر ہے۔ ڈریپ نے کوالٹی کنٹرول کے قوانین کا نفاذ یقینی بناتے ہوئے مختلف ادویہ کے 53 ہزار 371 نمونہ جات اکٹھے کیے اور ان کی تشخیص و تحقیق کے لیے سینٹرل اور صوبائی ڈرگ لیبارٹریوں میں بھجوایا گیا۔

جعلی ادویہ کی روک تھام کے لیے ڈریپ نے 2ڈی بارکوڈ سسٹم متعارف کرایا۔ انھوں نے مزید بتایا کہ ڈریپ نے جعلی ادویہ کی روک تھام کو یقینی بنانے کیلیے پہلی مرتبہ نیشنل ٹاسک فورس قائم کی ہے جس نے گزشتہ بیس دنوں کے دوران ملک بھر کے مختلف علاقوں میں جعلی ادویہ کے خلاف کارروائیوں کا عمل تیز کردیا ہے۔
نیشنل ٹاسک فورس نے محض گزشتہ ایک ہفتے کے دوران 191 مختلف چھاپوں کے نتیجے میں ڈریپ ایکٹ اور ڈرگ ایکٹ 1976 کی خلاف ورزیوں پر 64 مقامات پر اسٹاک کو قبضے میں لیا گیا۔ 37 مقامات جن میں میڈیکل اسٹور، اسپتال اور ڈسٹری بیوٹرز شامل ہیں، کو سر بمہر کیا گیا۔ اب تک چار ملزمان کے خلاف ایف آئی آر کا اندراج کر دیا گیا اور دو ایف آئی آر کی اجازت متعلقہ کوالٹی کنٹرول بورڈ سے حاصل کی جا رہی ہے۔


|
بڑی صنعتوں کی پیداوارمیں جولائی تا فروری 6.24 فیصد اضافہ
بڑی صنعتوں کی پیداوارمیں جولائی تا فروری 6.24 فیصد اضافہشیئرٹویٹ
وقائع نگار خصوصی  پير 9 اپريل 2018


فروری2017کے مقابل فروری2018میں ترقی کی شرح5.52فیصدبڑھی،ادارہ شماریات۔ فوٹو: فائل
فروری2017کے مقابل فروری2018میں ترقی کی شرح5.52فیصدبڑھی،ادارہ شماریات۔ فوٹو: فائل


اسلام آباد: ملک میں بڑی صنعتوں کی پیداوارمیں بہتری ہوئی ہے اور رواں مالی سال کے پہلے 8 ماہ کے دوران بڑی صنعتوں کی پیداوار 6.24 فیصد کا اضافہ ریکارڈ کیا گیا ہے۔

پاکستان ادارہ شماریات کے جاری کردہ اعدادوشمار کے مطابق فروری 2017 کی نسبت 2018 کے دوران بڑی صنعتوں کی ترقی کی شرح میں 5.52فیصد کا اضافہ ہوا جبکہ جنوری 2018کے مقابلے میں فروری 2018 کے دوران بڑی صنعتوں کی ترقی کی شرح میں 1.51فیصد کی کمی ہوئی ہے۔

جولائی تافروری2018 کے دوران الیکڑونکس، آئرن اور اسٹیل کی مصنوعات، آٹو سیکٹر، نان میٹالک منرلز، کوک اینڈ پٹرولیم مصنوعات، فارماسیوٹیکلز، پیپر اور بورڈ اور انجینئرنگ کے شعبے کی مصنوعات میں بہتری ہوئی ہے۔ 8 ماہ کے دوران ربڑ کی مصنوعات، خوراک مشروبات اور تمباکو کے شعبے کی پیداوار میں اضافہ ہوا ہے۔

ادارہ شماریات کے اعداد و شمارکے مطابق رواں مالی سال کے پہلے آٹھ ماہ کے دوران لکڑی کی مصنوعات، چمڑے کی مصنوعات فرٹیلائزر اور کیمیکلز کے شعبے کی صنعتوں کی پیداوار میں کمی ہوئی ہے۔ جولائی تا فروری 2018کے دوران بڑی صنعتوں کی پیداوار میں اضافے کے حوالے سے الیکڑونکس کا شعبہ سرفہرست رہا اور اس شعبے میں بہتری کی شرح نمایاں رہی۔

دستیاب اعدادوشمار کے مطابق الیکڑانکس کے شعبے کی ترقی کی شرح 38.79 فیصد رہی۔ آئرن اور اسٹیل کی مصنوعات کی ترقی کی شرح 30.85 فیصد اور آٹوسیکٹر کی پیداوار میں 19.58فیصد کی بہتری ریکارڈ کی گئی ہے۔ نان میٹالک اور منرلز مصنوعات کی ترقی کی شرح 11.87فیصد، کو ک اور پٹرولیم مصنوعات کی پیداوار میں بہتری کی شرح 10.26فیصد فارما سیوٹیکلز 9.44 فیصد، پیپراور بورڈ کی صنعتوں کی ترقی 8.06 فیصد رہی ہے۔

ادارہ شماریات کے مطابق ربڑ کی مصنوعات کی ترقی 6.83فیصد انجینئرنگ مصنوعات کی پیداوار میں 5.21فیصد کی ترقی ہوئی ہے۔ خوراک مشروبات اور تمباکو کی صنعتوں کی ترقی کی شرح 2.33 فیصد اور ٹیکسٹائل کے شعبے کی بہتری کی شرح 0.47فیصد رہی ہے۔

سالانہ بنیادوں پر لکڑی کی مصنوعات کی پیداوار میں 27.32 فیصد چمڑے کی مصنوعات کی پیدوار میں7.91 فیصد کی کمی ہوئی۔ فرٹیلائزر کے شعبے کی پیداوار میں جولائی تافروری  7.36فیصدکی کمی ہوئی ہے۔ آئل کمپنیز ایڈوائزریز کونسل مطابق جولائی تا فروری پٹرولیم کی پیداوار میں 10.26 فیصد اضافہ ہواہے۔

 


|
پاک امریکا تجارتی تعلقات بڑھانے کا معاملہ تعطل کا شکار
پاک امریکا تجارتی تعلقات بڑھانے کا معاملہ تعطل کا شکارشیئرٹویٹ
علیم ملک  پير 9 اپريل 2018


دوطرفہ تجارتی فروغ کے لیے پانچویں کاروباری مواقع کانفرنس ستمبرمیں ہونا تھی۔ فوٹو: فائل 
دوطرفہ تجارتی فروغ کے لیے پانچویں کاروباری مواقع کانفرنس ستمبرمیں ہونا تھی۔ فوٹو: فائل

اسلام آباد:  پاکستان اور امریکا کے درمیان  تجارتی  تعلقات کوبڑھانے معاملہ کھٹائی میں پڑ گیا ہے اور تجارتی تعلقات کے فروغ دینے کیلیے پانچویں تجارتی مواقع کی کانفرنس تعطل کا شکار ہے۔

ذرائع کے مطابق پاکستان اور امریکا کے مابین تجارتی تعلقات کے فروغ اور کاروباری مواقع کی تلاش کیلیے پانچویں تجارتی مواقع کی کانفرنس گزشتہ سال ستمبر میں ہونا تھی تاہم ستمبر میں تاخیر کا شکار ہونے کے بعد یہ فیصلہ کیاگیا تھاکہ تجارتی مواقع کی کانفرنس فروری میں کرائی جائے گی تاہم یہ کانفرنس ایک بار پھر اپنے مقررہ وقت پر نہیں ہوسکی ہے  اور کانفرنس کے حوالے سے امور تعطل کا شکار ہوگئے ہیں۔

دونوں ممالک کے درمیان ابھی تک  پانچویں تجارتی مواقع کی کانفرنس کے انعقاد کے حوالے سے اتفاق رائے نہیں ہوسکا ہے  اور نئی تاریخ کا تعین نہیں ہوسکا ہے۔ ذرائع کے مطابق اس سے قبل 2012 سے 2016 تک ہرسال  یہ کانفرنس باقاعدگی سے ہوتی رہی ہے تاہم موجودہ دورحکومت میں پاک امریکا سفارتی تعلقات میں ہونے والی تبدیلیوں تجارتی تعلقات پر بھی منفی اثرات مرتب کیے ہیں اور تجارتی تعلقات کے حوالے سے کوئی بھی بڑی پیش رفت نہیں ہوسکی ہے کہ دونوں ملکوں کے مابین تجارتی مواقع کی کانفرنس ہرسال کرائی جاتی ہیں جس میں دونوں ملکوں کے تجارتی شعبے سے وابستہ نجی شعبے کے افراد شرکت کرتے ہیں اور کاروباری مواقع کو فروغ دینے کے لے حوالے سے امور کی نشاندہی کے بارے میں مشاورت کی جاتی ہے۔

ذرائع کے مطابق اس سے قبل امریکا کی جانب سے پاکستان کیلیے جی ایس پی اسکیم میں توسیع مقررہ وقت پر نہیں کی گئی تھی اورامریکا کی جانب سے پاکستان کو جی ایس پی اسکیم میں توسیع کے حوالے سے تاخیر کی گئی تھی۔ ذرائع نے بتایا وزارت تجارت کی جانب سے تجارتی تعلقات کے حوالے سے چین کے ساتھ تعلقات پر زیادہ توجہ دی جارہی ہے اور امریکا ساتھ تجارتی تعلقات بہتر کرنے کیلیے زیادہ موثر پالیسی نہیں اپنائی جارہی جس سے دونوں ملکوں کے مابین تجارتی تعلقات سردمہری کا شکار ہیں۔

دونوں ملکوں کے درمیان اشیا اور مصنوعات کی دوطرفہ تجارت کے فروغ کے حوالے سے پاکستان اور امریکا کے مابین پاک امریکا ٹریڈ اینڈ انویسٹمنٹ فریم ورک ایگریمنٹ  کی کونسل کا  آٹھواں اجلاس اکتوبر 2016ہ میں ہوا تھا اور ڈیڑھ سال سے زائد کا عرصہ گزرنے کے بعد اس حوالے سے بھی کوئی پیش رفت سامنے نہیں آئی ہے۔ ذرائع نے بتایا کہ ٹریڈ اینڈ انویسٹمنٹ فریم ورک ایگریمنٹ کونسل ہی وہ فورم ہے جس کے تحت ہی دونوں ملکوں کے درمیان کاروباری مواقع کے فروغ کے امور پر تبادلہ خیال کیا جاتا ہے۔

ذرائع نے بتایاکہ وزارت تجارت کی جانب سے موثر اقدامات نہ کرنے کی وجہ سے پاکستان کی امریکا کو برآمدات صرف ساڑھے تین ارب ڈالر تک محدود ہیں جبکہ پاکستان امریکا سے ایک ارب اسی کروڑ ڈالر کی برآمدات کرتا ہے۔ پاکستان امریکا کو ٹیکسٹائل ہینڈ بیگز چمڑے کی مصنوعات برآمد کرتا ہے۔ ذرائع نے بتایاکہ امریکا کی جانب سے پاکستان کو دی جانے والی جی ایس پی اسکیم سے بھی بھرپوراستفاد ہ نہیں کیا جاسکا اور دوہزار دس میں پاکستان کی امریکا کو برآمدات ایک سو پینسٹھ ملین تھیں جو دوہزارسولہ سترہ کے دوران بڑھ کر دوسو سینتالیس فیصد تک پہنچی ہیں۔

ذرائع نے بتایاکہ امریکا کے ساتھ تجارتی معاہدے کے حوالے سے بھی ابھی تک کوئی پیش رفت نہیں ہوئی ہے اس حوالے سے وزارت تجارت کے ترجمان محمد اشرف سے رابطہ کرنے کی کوشش کی گئی تاہم ان کا نمبر مسلسل بند جا رہا تھا جبکہ وزارت کے متعلقہ جوائنٹ سیکریٹری عامر نذیر گوندل کی جانب سے کالز اور وٹس ایپ میسجز دیکھنے کے بعد بھی کوئی جواب نہیں دیاگیا۔

 
|
خبر ایجنسی  پير 9 اپريل 2018


ہم  نادرا کے ذریعے لوگوں کی نشاندہی کریں گے، مشیر خزانہ ۔ فوٹو: فائل 
ہم نادرا کے ذریعے لوگوں کی نشاندہی کریں گے، مشیر خزانہ ۔ فوٹو: فائل


اسلام آباد: مشیر خزانہ مفتاح اسماعیل نے کہا ہے کہ ٹیکس چوروں کا ڈیٹا 30دن کے اندر فیڈرل بورڈ آف ریونیوکے حوالے کر دیا جائے گا۔

مفتاح اسماعیل نے کہا ہے کہ ایف بی آریہ ریکارڈ ٹیکس نیٹ کو وسعت دینے کیلیے فراہم کیا جائیگا۔ اس وقت تقریباً12 لاکھ افراد ٹیکس ادا کر رہے ہیں۔ ہم  نادرا کے ذریعے لوگوں کی  نشاندہی کریں گے۔

ایک سوال پرمفتاح اسماعیل نے کہا کہ یہ بہت عجیب بات ہے کہ تحریک انصاف کے سربراہ جو خود ایمنسٹی اسکیم سے مستفید ہو رہے ہیں وہ اس اسکیم کی مخالفت کر رہے ہیں۔

|
کسی بھی ملک کی معیشت میں دیگر عوامل کے علاوہ مختلف ٹیکسز کے نفاذ سے حکومتی آمدنی بڑھانا ایک اہم ذریعہ شمار کیا جاتا ہے۔ ترقی یافتہ ممالک میں قانون پر مؤثر عملدرآمد کی بدولت ٹیکس چوری آسان نہیں اسی لیے وہاں کرپشن کی شرح کافی کم ہوتی ہے لیکن ترقی پذیر یا غیر ترقی یافتہ ممالک میں طاقتور حکمران اور امیر لوگ اپنے اثرورسوخ اور وسائل پر قبضے کے اختیار کا ناجائز فائدہ اٹھاتے ہوئے بہت سا کالا دھن بنانے میں کامیاب ہوجاتے ہیں۔

ستم ظریفی یہ ہے کہ غریب ممالک کے کرپٹ لوگوں کے اس کالے دھن کو دنیا کے کئی ممالک میں بغیر کسی پوچھ گچھ کے چھپانے پر کوئی قدغن نہیں۔ وہ ممالک اپنی معیشت کو ترقی دینے کے لیے ایسے قوانین بناتے ہیں کہ جن کا فائدہ اٹھاتے ہوئے پوری دنیا سے کالا دھن ان ملکوں کے بینکوں میں جمع ہوتا ہے۔ یا پھر وہاں سے قانونی موشگافیوں کا سہارا لے کر دنیا بھر میں بے نامی جائیداد خریدنے کے کام آتا ہے۔

اس تمام تر صورتحال سے نمٹنے اور ایسے لوگوں کو اپنا کالا دھن سفید کرنے کا موقع دینے کے لیے حکومتیں محدود مدت کے لیے ٹیکس ایمنسٹی سکیموں کا اعلان کرتی ہیں تاکہ اس کالے دھن کا کچھ فائدہ انہیں بھی حاصل ہوسکے جو بصورت دیگر صرف اور صرف اس کے مالکان یا پھر اس ملک کے لیے ہی فائدہ مند ہوتا ہے جہاں وہ چھپایا گیا ہو۔

ایسی ہی ایک ٹیکس ایمنسٹی سکیم کا اعلان گزشتہ سے پیوستہ روز وزیراعظم پاکستان شاہد خاقان عباسی نے کیا۔ بدقسمتی سے پاکستان کا شمار بھی ان ممالک میں ہوتا ہے جہاں ٹیکس کا نظام فرسودہ ہے اور قوانین کے کمزور ہونے کی وجہ سے لاکھوں وہ لوگ جنہیں ٹیکس دینا چاہیے اس نیٹ ورک سے باہر ہیں اور پینسٹھ فیصد دولت کالے دھن پر مشتمل ہے۔ اسی وجہ سے ملکی معیشت پر قرضوں کا بوجھ بڑھتا جارہا ہے۔

امیر طبقہ ٹیکس دینے کو تیار نہیں اور بلا واسطہ ٹیکسوں نے غریب عوام کو غربت کی آخری لکیر سے بھی نیچے لاپٹخا ہے۔ ساری دنیا میں اسی فیصد براہء راست ٹیکسز وصول کیے جاتے ہیں لیکن پاکستان میں ترانوے فیصد ٹیکس بالواسطہ لیے جاتے ہیں اور اس پر ایف بی آر کی کرپشن مستزاد ہے۔ گزشتہ دنوں ڈالر کی اونچی اڑان اور روپے کی قدر میں تاریخی کمی نے مہنگائی کے طوفان میں ہوشربا اضافہ کردیا اور ملکی قرضوں میں بیٹھے بٹھائے اربوں کا بوجھ معیشت کی کمر مزید دوہری کرنے لگا۔

اسی تناظر میں حکومت نے ٹیکس ایمنسٹی سکیم کا اجرا کیا جس سے 30 جون تک فائدہ اٹھایا جاسکتا ہے۔ گو اس طرح کی سکیمیں ٹیکس نیٹ ورک میں بڑھوتری کا جامع حل نہیں ہوتیں مگر جس طرح ہمارے ملک میں ہر کام ایڈہاک ازم پر چل رہا ہے بعینہٖ یہ قدم بھی بظاہر ’’بھاگتے چور کی لنگوٹی ہی سہی‘‘ کے مصداق دکھائی دیتا ہے۔

حکومت کی اس ٹیکس ایمنسٹی سکیم کے پانچ نکات ہیں۔ حکومت کے مطابق ملک میں صرف سات لاکھ لوگ انکم ٹیکس ادا کرتے ہیں اور ان میں سے بھی 90 فیصد تنخواہ دار طبقہ ہے جن کا ٹیکس سورس پر ہی کاٹ لیا جاتا ہے۔ بیس کروڑ کے ملک میں ٹیکس دینے والوں کو اتنی کم تعداد معاشی مسائل کو جنم دے رہی ہے جس سے قومی خزانہ مزید زیر بار ہوتا ہے۔

لوگوں کو ٹیکس نیٹ ورک میں لانے کے لیے حکومت نے کئی پرکشش مراعات کا اعلان کیا ہے جس میں یکم جولائی 2018ء سے انکم ٹیکس کی شرحوں میں غیر معمولی کمی کرنے کا اعلان بھی شامل ہے۔ سکیم کے تحت 30 جون سے قبل غیر ظاہر شدہ آمدن سے اندرون ملک بنائی گئی تمام منقولہ و غیر منقولہ جائیدادیں مثلاً سونا، بانڈز اور جائیداد وغیرہ 5 فیصد جرمانے کی ادائیگی پر قانونی بنائی جاسکتی ہیں۔

یکم جولائی 2018ء سے ایف بی آر جائیداد کے ریٹ ختم کردے گا اور صوبوں سے بھی کہا جارہا ہے کہ وہ بھی ڈی سی (ڈپٹی کلکٹر) ریٹ منسوخ کر دیںاور پراپرٹی رجسٹریشن کے لیے صوبائی یا مقامی نوعیت کے ٹیکسوں کا حجم محض ایک فیصد رکھیں۔ حکومت کے مطابق جو پیسہ اس وقت کالے دھن کی صورت میں بنایا جارہا ہے اسے پراپرٹی میں ڈال کر چھپایا جاتا ہے۔ اس لیے آئندہ مالی سال سے وفاقی حکومت کو یہ اختیار حاصل ہوگا کہ وہ پاکستان میں رجسٹرڈ کرائی گئی جائیداد خرید سکے۔

پہلے درجے میں وفاقی حکومت اگر جائیداد کی ظاہر کردہ قیمت سے مطمئن نہ ہوئی تو وہ رجسٹریشن کے چھ ماہ کے اندر ظاہر کردہ مالی قدر کے سو فیصد کے برابر اضافی رقم دے کر بانڈز خرید سکے گی۔

ملکی تاریخ میں پہلی بار ایک لاکھ ماہانہ آمدن رکھنے والوں پر ٹیکس کی شرح صفر کردی گئی ہے۔ 12 لاکھ سالانہ سے 24 لاکھ سالانہ آمدن پر 5 فیصد ٹیکس عائد ہوگا۔ 24 سے 48 لاکھ سالانہ آمدن پر 10 فیصد جبکہ 48 لاکھ سے زائد آمدن پر 15 فیصد ٹیکس دینا ہوگا۔ آئندہ ہر شہری کا شناختی کارڈ نمبر ہی اس کا ٹیکس نمبر ہوگا، یوں ٹیکس وصولی کے لیے ٹیکنالوجی کا استعمال کیا جائے گا۔

ہر شخص کی مالیاتی ٹرانزکشن جیسے یوٹیلیٹی بلز، ہر سال عمرے کے سفر اور بچوں کی فیس، سب لاکھوں میں جاپہنچتے ہیں لیکن وہ ٹیکس نہیں دیتے۔ ان شہریوں کی ہر خریداری، آمدن، اخراجات، اندرون و بیرون ملک ہوائی سفر اور دوسرے آمدن و اخراجات پر ٹیکس کی تشخیص کرکے ان سے وصولی کی جائے گی اور اس طرح 30 لاکھ لوگوں کو ٹیکس نیٹ ورک میں لایا جائے گا۔

بیرون ملک پڑے کالے دھن اور اثاثہ جات کو سفید کرنے کے لیے اعلان کی جانے والی پالیسی کے تحت غیر ملکی زرمبادلہ کی واپسی پر 2 فیصد ٹیکس دینا ہوگا۔ اس میں بھی دو آپشنز دی گئی ہیں۔ ایک تو یہ کہ 5 سالہ بانڈز کی خریداری کی صورت میں 3 فیصد سالانہ منافع حکومت کو دیا جائے گا اور ان بانڈز کو ایک سال تک فروخت کرنے کی ممانعت ہوگی جبکہ ایک سال کے بعد بھی ان کی خریدو فروخت انٹربینک ڈالر ریٹ کے مطابق پاکستانی روپے میں ادا کی جائے گی۔ غیر ملکی زرمبادلہ رکھنے والے مقامی افراد بھی یہ بانڈز خرید سکیں گے۔
دوسرے یہ کہ ڈالر اکائونٹ رکھنے والے پاکستانی شہری کالے دھن سے خریدے جانے والے ڈالرز کو 2 فیصد ٹیکس کی ادائیگی پر اسے قانونی حیثیت دلوا سکیں گے۔ علاوہ ازیں بیرون ملک چھپائے گئے غیر منقولہ اثاثہ جات کو بھی 3 فیصد ٹیکس کی ادائیگی پر قانونی حیثیت حاصل ہوگی۔

ملکی اور غیر ملکی ڈالر اکائونٹس میں پڑے منقولہ اثاثہ جات جیسے کیش، سکیورٹیز اور بانڈز کو بھی 5 فیصد ادائیگی پر قانونی حیثیت دلوائی جاسکے گی۔ انفرادی ایک لاکھ ڈالرز سے کم اثاثہ جات بغیر کسی پوچھ گچھ کے پاکستان لانے کی اجازت ہوگی جن پر ٹیکس کی چھوٹ ہوگی اور ذریعۂ آمدن بھی نہیں پوچھا جائے گا۔ تاہم ایک لاکھ ڈالر سالانہ سے زائد لانے پر ٹیکس کی چھوٹ تو ہوگی پر ایف بی آر ذرائع پوچھ سکے گا۔

اس سکیم کے مطابق آئندہ نئے فارن کرنسی اکائونٹس صرف ٹیکس فائلرز ہی کھلوا سکیں گے۔ بیرون ملک جائیدادوں کی مالیت ان کی قیمت خرید سے ہرگز نہیں ہونی چاہیے۔ نقد رقوم، آف شور کمپنیوں کے حصص، بانڈز اور پاکستان میں ظاہر کردہ آمدن سے بڑھ کر بنائے گئے فارن کرنسی اکائونٹس، سوئس بینکوں اور دنیا کے دیگر ممالک کے بینکوں میں رکھے گئے زرمبادلہ کے اکائونٹس میں موجود رقم پاکستان لانے کی ضرورت نہیں ہوگی تاہم انہیں گوشوارے میں دکھانا ہوگا۔

انکم ٹیکس کے سسٹم میں رجسٹرڈ نہ ہونے والے افراد کے لیے چالیس لاکھ روپے مالیت سے زائد کی جائیداد خریدنے پر پابندی ہوگی۔ دوسری صورت میں انہیں اپنے آپ کو ٹیکس نیٹ ورک میں رجسٹرڈ کروانا ہوگا۔ بے نامی جائیدادوں کو مارکیٹ ویلیو کے حساب سے ظاہر کرکے ایک فیصد جرمانے کی ادائیگی پر اپنے نام منتقل کروایا جاسکے گا۔ آف شور کمپنیوں، زرعی اور دوسرے ذرائع سے ہونے والی آمدنی کو ظاہر کرنا بھی ٹیکس نظام کے حصے کے طور پر ہی دیکھا جائے گا۔

اس سکیم کا اطلاق سرکاری افسروں، عوامی عہدے رکھنے والوں، سیاستدانوں اور ان کی بیگمات و بچوں اور ان پر انحصار کرنے والے دیگر زیر کفالت افراد پر نہیں ہوگا اور وہ اس سکیم سے فائدہ نہیں اٹھاسکیں گے۔ نیز غیر ملکی اثاثے ظاہر کرنے اور ڈالر ملک میں واپس لانے کی اس سکیم کا اطلاق منی لانڈرنگ، ڈرگ سمگلنگ اور دہشت گردی فائننسنگ کرنے والے پر بھی نہیں ہوگا۔ صدارتی آرڈیننس کے ذریعے لائی جانے والی اس سکیم میں ایف بی آر یا نیب وغیرہ کے متعلقہ قوانین سے ان لوگوں کو استثنیٰ دیا جائے گا جو اس ایمنسٹی سکیم سے فائدہ اٹھانا چاہیں گے۔

یہ اسکیم کیونکہ حکومت کی مدت ختم ہونے کے قریب لائی گئی ہے اس لیے لوگوں کے دلوں میں شکوک و شبہات ہیں کہ آیا یہ سکیم کامیاب بھی ہو پائے گی ؟

وزیراعظم کی ایمنسٹی سکیم آئین کے خلاف ہے

ڈاکٹر شاہد حسن صدیقی (ماہر معاشیات)

یہ سکیم ٹیکس نیٹ بڑھانے کے لیے نہیں، بلکہ بنیادی طور پر کالے دھن کو سفید کرنے کے لیے متعارف کرائی گئی ہے۔ اس لیے اس سے وہ لوگ فائدہ اٹھائیں گے جنہوں نے بدعنوانی، سمگلنگ، بینکوں سے قرض معاف کرانے یا کسی اور ناجائز طریقے سے قومی دولت لوٹی ہے۔ یہ دولت چاہے ملک کے اندر ہے یا بیرون ملک، وہ لوگ اس میں سے معمولی سا حصہ دے کر اپنے ناجائز سرمائے کو جائز کرا سکتے ہیں۔ چنانچہ یہ توقع نہیں رکھنی چاہیے کہ اس کے ذریعے ٹیکس دہندگان کی تعداد میں اضافہ ہو گا۔

دوسری بات یہ کہ اس سکیم کے اطلاق کی صورت میں جائیداد کی خرید و فروخت میں رشوت کے مواقع بڑھ جائیں گے۔ کیوں کہ حکومت نے اس میں یہ بات شامل کی ہے کہ وہ کسی جائیداد کو سو فیصد زیادہ رقم پر خرید سکتی ہے، اب ملک میں روزانہ جائیدادوں کی خرید و فروخت ہوتی ہے، حکومت کون کون سی جائیداد خریدے گی، اس لیے اس بات کا زیادہ امکان ہے کہ اس چیز کو سرکاری اہلکار زیادہ تر فریقین کو تنگ کرنے اور رشوت حاصل کرنے کے لیے استعمال کریں گے۔

خود حکومتی ادارے بھی اس سکیم سے مطمئن نہیں۔ فیڈرل بیورو آف ریوینیو (ایف بی آر) جو خود ٹیکس کرنے والا ادارہ ہے، اس نے بھی اپنے آپ کو اس سے دور کر لیا ہے۔ ہندوستان میں جب مودی سرکار آئی تو اس نے اپنی اس طرح کی سکیم میں 45 فیصد ادائیگی کا مطالبہ کیا اور اس طرح کئی سو ارب روپے حکومت کے خزانے میں آ گئے، جبکہ ہماری حکومت کی اس سکیم میں صرف دو سے پانچ فیصد تک رقم کی ادائیگی کا کہا گیا ہے۔

پھر حکومت نے کہا ہے کہ قانون نافذ کرنے والے ادارے، نیب وغیرہ ان اثاثے ظاہر کرنے والوں سے کوئی چھان بین نہیں کر سکتے، صرف ایف بی آر سوال کر سکتا ہے، یہ بات بھی آئین کے خلاف ہے۔ اس سکیم میں کئی چیزیں ایسی ہیں، جو آئین کے خلاف ہیں۔ پیپلزپارٹی اور تحریک انصاف اگر اپنی مخالفت میں سنجیدہ ہیں تو انہیں چاہیے کہ سندھ اور خیبرپختونخوا میں پراپرٹی کے ڈی سی ریٹ کو مارکیٹ ریٹ کے مطابق لے آئیں، اس طرح سکیم کا یہ حصہ غیرموثر ہو جائے گا۔

یہ مشکل نظر آ رہا ہے کہ ملک کے اندر کالا دھن اور خفیہ اثاثے رکھنے والے لوگ اس سکیم سے فائدہ اٹھائیں، کیوں کہ آئین کے مطابق اداروں کی ذمہ داری بنتی ہے کہ ایسے افرادسے چھان بین کی جائے۔ حکومت نے اصل معاملے سے توجہ ہٹانے اور لوگوں کو خوش کرنے کے لیے اس میں یہ بات بھی شامل  کر دی ہے کہ ٹیکس کی شرح میں کمی لائی جا رہی ہے۔ یہ چیز تو بجٹ سے متعلق ہے، اس کا اعلان تو بجٹ کے ساتھ کرنا چاہیے تھا۔بہرحال شرح ٹیکس کم کرنے سے ملک بھر میں تنخواہ دار طبقے کو فائدہ ہو گا۔

معاشی صورتحال کی وجہ سے حکومت کو یہ قدم اٹھانا پڑا

ڈاکٹر سلمان شاہ (سابق مشیر خزانہ)

وزیراعظم کی حالیہ ایمنسٹی سکیم کے کئی پہلو ہیں۔ ایک پہلو تو یہ ہے کہ بیرون ملک آف شور کمپنیاں اور دوسرے غیرعلانیہ اثاثوں کو ظاہر کیا جائے۔ دوسرا پہلو یہ ہے کہ ٹیکس کی شرح میں کمی کی گئی ہے۔ تیسرا یہ کہ جائیداد کو جس قیمت پر فروخت کیا جائے گا اس کا ایک فیصد وفاقی حکومت لے گی اور ایک فیصد صوبائی حکومت کے لینے کی بات بھی کی گئی ہے۔ اس میں یہ بات بھی کی گئی ہے کہ حکومت چاہے تو چھ ماہ کے اندر سو فیصد زیادہ قیمت پر وہ جائیداد خرید سکتی ہے۔

اس طرح کچھ اور چیزیں بھی اس سکیم میں شامل ہیں۔ جہاں تک پہلے پہلو کا تعلق ہے تو کہا جا رہا ہے کہ یہ سکیم کالے دھن کو سفید کرنے کے لیے ہے اور یہ بات درست ہے۔ کیوں کہ حکومت فارن کرنسی ریزروز میں اضافہ کرنا چاہتی ہے تاکہ ملکی معیشت کو سنبھالا ملے۔ اگر اس سکیم کے نتیجے میں باہر سے رقم آتی ہے، تو آپ کو اتنا قرضہ نہیں لینا پڑے گا۔ اخلاقی اصولوں کی روشنی میں بہرحال بحث کی گنجائش رہتی ہے کہ چوروں، بدعنوانوں کو فائدہ دیا جا رہا ہے۔ تاہم اس سکیم کے جو دوسرے پہلو ہیں، وہ ملکی معیشت کے لیے اچھے ہیں۔

حکومت نے ٹیکس کی شرح کم کی ہے، اس سے ٹیکس نیٹ بڑھنے کا امکان ہے، کیونکہ ایسی صورت میں ٹیکس چوری کرنا مشکل ہو جاتا ہے۔ تنخواہ دار طبقے کو بھی فائدہ ہو گا۔ پاکستانی معیشت میں ریئل اسٹیٹ کا اہم حصہ ہے، اب امید ہے کہ اس میں بھی زیادہ ٹیکس اکٹھا ہو سکے گا۔ بہرحال پاکستان کی موجودہ معاشی صورتحال کو دیکھتے ہوئے وزیراعظم شاہد خان عباسی اور مفتاح اسماعیل نے یہ فیصلہ کیا ہے، جس سے ان کو اچھے نتائج ملنے کی توقع ہے۔

اسحاق ڈار کے پاس تو ان چیزوں پر غور کرنے  کے لیے وقت ہی نہیں ہوتا تھا۔ اگر یہ معاملہ سپریم کورٹ میں جاتا ہے تو حکومت اچھے طریقے سے اپنا نقطہ نظر پیش کر کے عدالت کو قائل کر سکتی ہے۔ ہاں، حکومت عدالت عظمیٰ کو قائل نہ کر سکی تو پھر اس کی مشکلات بڑھ جائیں گی۔

اس سکیم سے سیاستدانوں اور سرکاری افسروں کو باہر رکھا گیا ہے، کیوں کہ یہ زیادہ تر کاروباری طبقے اور چھوٹے صنعت کاروں کے لیے ہے۔ حکومت کی کوشش ہے کہ اس سے وہ لوگ فائدہ اٹھائیں جو ٹیکس چوری کرتے رہے ہیں، نہ کہ وہ لوگ جنہوں نے دوسرے طریقوں سے بدعنوانی کر کے ناجائز اثاثے بنائے ہیں۔

 
|
کراچی: وفاق ایوان ہائے تجارت وصنعت(ایف پی سی سی آئی) نے وزیراعظم کی جانب سے اعلان کردہ ٹیکس کی شرح کم کرنے اور بیرون ممالک اثاثے رکھنے والے افراد کے لیے ایمنسٹی اسکیم کو خوش آئند قراردیتے ہوئے ایمنسٹی اسکیم میں سیاستدانوں کو بھی شامل اور شرائط محدود کرنے کا مطالبہ کردیا۔

فیڈریشن ہائوس میں ایف پی سی سی آئی کے صدر غضنفربلور نے اپنے سینئرنائب صدر مظہراے ناصر اور نائب صدر طارق حلیم کے ہمراہ پریس کانفرنس سے خطاب کرتے ہوئے کہا کہ حکومت نے ایمنسٹی اسکیم میں زیادہ تر مراعات آئندہ انتخابات کو مدنظر رکھتے ہوئے دی ہیں، حکومت کا پراپرٹی ڈیکلیئر ریٹ پر خریدنے کا راستہ رشوت ستانی کو فروغ دے گا اس لیے ہم پراپرٹی کی ویلیو ایشن کا خاتمہ مسترد کرتے ہیں تاہم ایمنسٹی اسکیم اچھے وقت پر لائی گئی ہے جس سے زرمبادلہ کے ذخائر بڑھانے اور سرمائے کی فراہمی بڑھانے میں مدد ملے گی۔

پریس کانفرنس میں ڈاکٹر مرزا اختیار بیگ، حنیف گوہر،شکیل احمدڈھینگڑا،سلطان شمسی بھی موجود تھے۔ غضنفر بلور نے کہا کہ سیاستدان ایمنسٹی کی مخالفت کررہے ہیں لیکن انہیں اس اسکیم کے بہتر فوائد کا علم نہیں ہے اس لیے سیاستدان تنقید برائے تنقید نہ کریں، ایمنسٹی کے ذریعے ملک میں ڈالر آئیں گے جس سے نہ صرف زرمبادلہ کے کم ہوتے ہوئے ذخائر میں بہتری آئے گی بلکہ نئی فیکٹریاں لگیں گی جس سے بے روزگاری کا خاتمہ ہوسکے گا ، ضرورت اس بات کی ہے کہ ایمنسٹی اسکیم کو پارلیمنٹ سے منظور کرایا جائے۔
انہوں نے کہا کہ گاڑیوں کی گفٹ اسکیم ختم کرکے جو طریقہ لایا جارہا ہے اس سے سستی گاڑیاں امپورٹ ہوں گی، حکومت نے ایف پی سی سی آئی کے مطالبے پر ہی یہ قدم اٹھایا ہے، حکومت کو چاہیے کہ مقامی کرنسی، اسٹاکس اور شیئرز کو بھی ایمنسٹی دی جائے۔ انہوں نے کہا کہ جو پیسہ ملک سے باہر گیا اس کی وجہ ملک میں رہنے والے خراب حالات تھے، ٹیکس دہندگان کیخلاف چھاپے اور بغیراجازت ان کے بینک اکائونٹس کو چیک کرنا،کسٹمز انٹیلی جنس کی جانب سے بزنس کمیونٹی کی پکڑ دھکڑ کی وجہ سے پیسہ ملک سے باہرگیا لیکن اب ملک میں 95 فیصدامن ہے اس لیے ایمنسٹی اسکیم سے فائدہ اٹھا کر بیرون ممالک میں پاکستانیز اپنا سرمایہ پاکستان لائیں گے۔

انہوں نے کہا کہ اس اسکیم سے سیاستدانوں کو باہر نہ رکھا جائے کیونکہ وہ بھی پاکستانی شہری ہیں جبکہ مذکورہ اسکیم میں ایسے لوگوں کو بھی موقع دیا جائے جن کے پاس کمرشل اسٹاکس اور غیرظاہر شدہ شیئرز موجود ہیں۔ سینئر نائب صدر مظہراے ناصر نے کہا کہ توازن ادائیگی بہتر نہ ہوا تو دوبارہ آئی ایم ایف سے رجوع کرنا پڑے گا تاہم ایمنسٹی اسکیم سے سرمایہ کی فراوانی بڑھے گی جس سے معاشی سرگرمیوں کو فروغ ملے گا۔

انہوں نے کہا کہ حکومت نے چین کے ساتھ آزاد تجارت کے معاہدے کا دوسرا رائونڈ ملتوی کردیا ہے، حکومت معاشی اقدامات میں ایف پی سی سی آئی سے مشاورت یقینی بنائے، اپریل میں وزیراعظم کے دورہ چین کے موقع پر آزاد تجارت کے معاہدے کی تجدید نہیں ہوگی اور اس بارے میں وزارت تجارت اور سینیٹر ہارون اختر نے ہمیں مطلع کیا ہے کہ چین کے ساتھ آزاد تجارت کے معاہدے کا دوسرا رائونڈ نئی حکومت طے کریگی۔

مظہراے ناصر نے کہا کہ ایمنسٹی اسکیم میں ایف پی سی سی آئی کی متعدد تجاویز کو شامل کیا گیا ہے لیکن اثاثوں کو چھپانے پر نیب اور ایف آئی اے کے جاری کردہ نوٹس واپس لیے جائیں، بیرون ملک اثاثوں کے مقدمات کے آڈٹس کو بھی ایمنسٹی دی جائے۔

ڈاکٹر مرزا اختیار بیگ نے کہا کہ 70سال میں پاکستان میں کوئی اسیسی اسکیم نہیں دی گئی بلکہ اوورسیز ڈیکلریشن کی یہ پہلی اسکیم ہے، وزیراعظم نے ایف پی سی سی آئی کی ڈیمانڈ کو ہی اعلان میں شامل کیا ہے اب بزنس کمیونٹی کی ذمے داری ہے کہ وہ چھپے ہوئے اثاثے ظاہر کرے۔

سابق نائب صدر حنیف گوہر نے کہا کہ زمینوں اور جائیداد کی قیمتیں ہر15دن میں کم اور زیادہ ہوتی ہیں ان حالات میں حکومت ڈی سی ویلیو کو ہی برقرار رکھے، ڈی سی ویلیو 18ویں ترمیم کے تحت صوبائی مسئلہ ہے اس لیے ویلیو کو رفتہ رفتہ بڑھایا جائے، یکدم ویلیو بڑھانے سے مارکیٹ بیٹھ سکتی ہے۔

ایف پی سی سی آئی کی ایف بی آر کمیٹی کے سربراہ شکیل احمد ڈھنگڑا نے کہا کہ ایمنسٹی اچھی تجویز ہے لیکن اس کیلیے لگائی گئی شرائط بہت زیادہ ہیں، جائیداد کی ضبطگی والے قانون کی وجہ سے عوام سرمایہ کاری سے گھبرائیں گے۔

 


|
کراچی: کاروباری برادری نے ایمنسٹی اسکیم سے استفادے کویقینی بنانے کیلیے قانونی تحفظ فراہم کرنے کا مطالبہ کردیا ہے تاکہ مستقبل میں کسی بھی قسم کی کوئی گرفت یا پوچھ گچھ نہ ہوسکے۔

فاریکس ایسوسی ایشن آف پاکستان کے صدر ملک محمد بوستان نے ’’ایکسپریس‘‘ سے بات چیت کرتے ہوئے ایمنسٹی اسکیم کوعالمی مالیاتی اداروں سے نئے قرضے لینے کے مقابلے میں بہتر اقدام قراردیتے ہوئے کہاکہ اس سے بیرون ملک پاکستانیوں کی رقوم کی نہ صرف ترغیب کے ساتھ واپسی ممکن ہوسکے گی بلکہ ملکی زرمبادلہ کے ذخائرکا حجم بھی بڑھے گا مگر اسکیم پر تنقید یا رکاوٹ ڈالنے سے ملک اربوں ڈالر کی واپسی سے ہاتھ دھو بیٹھے گا۔

ملک بوستان نے بتایا کہ سال1992 سے1998 کے دوران حکومتی اقدامات کے تحت ہی پاکستانیوں کی ایک بڑی تعداد نے بینکاری چینل اور ڈیکلریشن کے بغیر اپنا سرمایہ بیرون ملک منتقل کرکے دبئی سمیت دیگر ممالک میں تقریباً 300 ارب ڈالر کی انویسٹمنٹ کی تھی، اسی قانون کے تحت پاکستانیوں نے دبئی، لندن سمیت دیگر ممالک میں جائیدادیں خریدیں، 1998 میں یہ قانون ختم کردیا گیا، اب ان کے سرمائے کا حجم بڑھ گیا لیکن پاکستان میں قوانین کی تبدیلی کی بنا پر وہ اپنی رقوم پاکستان منتقل نہیں کرپارہے، ان حقائق کے تناظر میں حکومت کی ایمنسٹی اسکیم کا اعلان مستحسن اقدام ہے لیکن اس اعلان کے ساتھ ہی اپوزیشن کی تنقید سے بیرون ملک سے سرمائے کی منتقلی خطرے میں پڑجائے گی جس کیلیے ضروری ہے کہ وفاقی حکومت قومی مفاد میں عدلیہ اور اپوزیشن جماعتوں کو اعتماد میں لیتے ہوئے بیرون ملک سے دھن لے کر آنے والوں کو تاحیات قانونی تحفظ فراہم کرے تو پہلے مرحلے میں ہی ایمنسٹی اسکیم کے تحت 40 ارب روپے کے سرمائے کی منتقلی ممکن ہوجائے گی۔
فاریکس ایسوسی ایشن آف پاکستان کے صدر نے بتایا کہ کلکٹر ویلیو اور فری مارکیٹ ویلیو کے دہرے نظام سے محاصل کے اہداف حاصل نہیں ہورہے تاہم جائیداد رجسٹریشن پر 1فیصد ٹیکس کرنے سے محاصل میں اضافہ ہوگا، ہزاروں صاحب حیثیت افراد کے باوجود ہم قرضوں پر سالانہ 5ارب ڈالر سود دے رہے ہیں۔

کراچی چیمبر آف کامرس کے سابق صدرعبداللہ ذکی نے متعارف کردہ ٹیکس ایمنسٹی اسکیم کو متوازن قرار دیتے ہوئے کہا ہے کہ غیر ملکی اثاثوں کو ظاہر کرنے سے فوری طور پرتقریباً 3 ارب ڈالرحاصل ہوسکتے ہیں اورملک میںواپس آنے والی رقوم ٹیکس نیٹ کا مستقل حصہ بینں گی۔

انہوں نے کہا کہ ٹیکس ایمنسٹی اسکیم پراسکے اصل روح کے مطابق عمل درآمد سے معاشی بحران پر بڑی حد تک قابو پایا جاسکے گا، ملک میں لوگوں کی بڑی رقوم جو وہ ظاہر نہیں کر پا رہے سسٹم میں شامل ہوکر معاشی ترقی کا باعث بنے گی۔

عبداللہ ذکی نے کہا کہ پاکستان میں ٹیکس شرح کئی ممالک سے زیادہ ہونے کے باعث چوری کا عنصر کئی گنا بڑھ چکا تھا، ٹیکس ایمنسٹی اسکیم معاشی بھنور سے نکلنے کا ذریعہ ثابت ہوسکتا ہے۔ انہوں نے کہا کہ دنیا بھر میں شناختی کارڈ چپ سے منسلک کیا جارہا ہے اب کچھ چھپایا نہیں جا سکتا، شناختی کارڈ کو این ٹی این کے ساتھ منسلک کرنے سے ٹیکس نیٹ بڑھے گا۔

 
|
پی ایس او کے مختلف اداروں پر واجبات 335 ارب سے تجاوز
پی ایس او کے مختلف اداروں پر واجبات 335 ارب سے تجاوزشیئرٹویٹ
علیم ملک  پير 2 اپريل 2018


283 ارب 40 کروڑ کے ساتھ پاورسیکٹرسب سے بڑا نادہندہ،پی آئی اے کے ذمے 16 ارب۔ فوٹو؛ فائل 
283 ارب 40 کروڑ کے ساتھ پاورسیکٹرسب سے بڑا نادہندہ،پی آئی اے کے ذمے 16 ارب۔ فوٹو؛ فائل


اسلام آباد: پاکستان اسٹیٹ آئل (پی ایس او) کا مالی بحران سنگین ہوگیا ہے اورپی ایس او کے مختلف اداروں کے ذمے واجبات 335 ارب 10کروڑ روپے کی ریکارڈ سطح پر پہنچ گئے ہیں۔

مختلف اداروں کی جانب سے پی ایس او کو باقاعدگی سے ادائیگی نہ کرنے کی وجہ سے پی ایس او مالیاتی بحران کا شکار ہوگیاہے اور عدم ادائیگیوں کی جانب سے پی ایس او مشکلات کا شکار ہوگیا ہے۔ دستاویز کے مطابق مختلف اداروں کی جانب سے پاکستان اسٹیٹ آئل کو 335 ارب سے زائد کی رقم واجب الادا ہے۔

پاور سیکٹر پی ایس او کا سب سے بڑا نا دہندہ ہے اور پاور سیکٹر نے پی ایس او کو 283 ارب 40 کرروڑ روپے کی ادائیگیاں کرنی ہیں۔ سرکاری دستاویز کے مطابق بجلی کی پیداواری کمپنیوں (جینکوز) نے پی ایس او کو ایک سو ترپن ارب روپے حبکو نے تراسی ارب چالیس کروڑ روپے اور کو ٹ ادو پاور کمپنی کیپکو نے پی ایس او کو تینتالیس ارب ستر کروڑ روپے ادا کرنے ہیں۔

دستاویزکے مطابق پی آئی اے نے پی ایس او کو 16 ارب 20 کروڑ روپے اور حکومت نے قیمتوں میں فرق کے کلیمز سے متعلق نو ارب ساٹھ کروڑ روپے ادا کرنے ہیں جبکہ سوئی نادرن گیس کمپنی لمٹیڈ نے ایل این جی کے واجبات کی مد میں پی ایس او کو پچیس ارب روپے کی ادائیگی کرنی ہے۔ مالی بحران کا شکار پی ایس او نے مختلف ملکی و غیر ملکی ریفائنریوں کو پندرہ ارب دس کروڑ روپے ادا کرنے ہیں۔

پی ایس او نے پارکو کو سات ارب بیس کروڑ روپے، پاکستان ریفائنری لمٹیڈ کو دو ارب چالیس کروڑ روپے، بائیکو دو ارب بیس کروڑ روپے اور اٹک آئل ریفائنری کو ایک ارب اسی کروڑ روپے ادا کرنے ہیں۔ دستاویز کے مطابق پی ایس او نے اینار کو اسی کروڑ روپے اور نیشنل ریفائنری لمٹیڈ کو ستر کر وڑ روپے ادا کرنے ہیں۔

دستاویز میں مزید بتایاگیاہے کہ پی ایس او نے ایل سی، ایل این جی اور دیگر ادائیگیوں کی مد میں مجموعی طور پر پینسٹھ ارب ساٹھ کروڑ روپے فوری ادا کرنے ہیں۔ پی ایس او ذرائع نے بتایاکہ حکومت کی جانب سے پی ایس او کو باقاعدگی سے ادائیگیوں کی یقین دہانی کرائی گئی تھی تاہم اس پر ابھی تک کوئی عمل درآمد نہیں کیاگیا جس کی وجہ سے پی ایس او گزشتہ کئی سال سے مالی مشکلات کا شکار رہا ہے۔

ذرائع کا مزید کہناہے کہ اگر پی ایس او کو بروقت ادائیگیاں نہ کی گئیں تو سپلائی چین متاثر ہوسکتی ہے جس کے نتیجے میں ملک میں لوڈشیڈنگ کا دورانیہ مزید بڑھ سکتا ہے۔ اس سلسلے میں جب پاور ڈویژن کے ترجمان سے رابطہ کرنے کی کوشش کی گئی تو ان کا نمبر مسلسل بند جارہاتھا۔

 


|
سونا ایک ہفتے میں 700 روپے فی تولہ مہنگا
سونا ایک ہفتے میں 700 روپے فی تولہ مہنگاشیئرٹویٹ
خبر ایجنسی  پير 2 اپريل 2018


گزشتہ ہفتے کے دوران فی تولہ چاندی کی قیمت 770روپے اور 10 گرام چاندی کی قیمت 660.00روپے پرمستحکم رہی۔فوٹو: فائل
گزشتہ ہفتے کے دوران فی تولہ چاندی کی قیمت 770روپے اور 10 گرام چاندی کی قیمت 660.00روپے پرمستحکم رہی۔فوٹو: فائل


کراچی: بین الاقوامی بلین مارکیٹ میں گزشتہ ہفتے کے دوران فی اونس سونے کی قیمت میں 23 ڈالرکی نمایاں کمی ریکارڈ کی گئی تاہم مقامی صرافہ مارکیٹوں میں فی تولہ سونا 700روپے مہنگا ہو گیا۔

آل کراچی صراف اینڈ جیولر ایسوسی ایشن کی جانب سے جاری کردہ اعداد و شمار کے مطابق گزشتہ ہفتے کے دوران بین الاقوامی بلین مارکیٹ میں فی اونس سونے کی قیمت میں 23 ڈالرکی نمایاں کمی ریکارڈ کی گئی جس کے نتیجے میں فی اونس سونے کی قیمت 1348 ڈالرسے گھٹ کر 1325 ڈالر ہوگئی۔

اس کے برعکس مقامی صرافہ مارکیٹوں میں گزشتہ ہفتے کے دوران فی تولہ سونے کی قیمت میں 700 روپے اور 10 گرام سونے کی قیمت میں600 روپے کااضافہ ریکارڈ کیا گیا جس کے نتیجے میں بالترتیب فی تولہ سونے کی قیمت58200 روپے سے بڑھ کر 58900 اور 10 گرام سونے کی قیمت49885 روپے سے بڑھ کر50485 روپے ہو گئی۔
اعدادوشمار کے مطابق گزشتہ ہفتے کے دوران فی تولہ چاندی کی قیمت 770روپے اور 10 گرام چاندی کی قیمت 660.00روپے پرمستحکم رہی۔
|
1148 ترقیاتی اسکیموں میں سے 500 فنڈز سے محروم
1148 ترقیاتی اسکیموں میں سے 500 فنڈز سے محرومشیئرٹویٹ
حسیب حنیف  پير 2 اپريل 2018


رواں مالی سال پی ایس ڈی پی کے تحت مختص1001ارب میں سے607ارب ہی جاری کیے جاسکے۔ فوٹو: فائل
رواں مالی سال پی ایس ڈی پی کے تحت مختص1001ارب میں سے607ارب ہی جاری کیے جاسکے۔ فوٹو: فائل


اسلام آباد: رواں مالی سال کے دوران 500سے زائد ترقیاتی اسکیموں کیلیے ایک پائی فنڈ بھی جاری نہیں کیا گیا۔

ملک بھر میں گیس انفرااسٹرکچر ڈیولپمنٹ اور سی پیک منصوبوں کی تکمیل کیلیے رکھے جانے والے خصوصی فنڈز سمیت 4 وزارتیں ترقیاتی فنڈز سے محروم رہیں۔


 
ایکسپریس کو موصول دستاویز کے مطابق رواں مالی سال میں وفاقی حکومت کی جانب سے وفاقی ترقیاتی بجٹ (پی ایس ڈی پی) کے تحت شروع کی جانے والی 1148ترقیاتی اسکیموں میں سے 500سے زائد ترقیاتی اسکیموں کیلیے ایک پائی فنڈ بھی جاری نہیں کیا جا سکا جبکہ مالی سال کے دوران 1001ارب روپے کے مختص ترقیاتی بجٹ میں سے محض 607ارب 44کروڑ روپے جاری کیے جا سکے ہیں۔
وفاقی حکومت کی جانب سے رواں مالی سال کے دوران وفاقی ترقیاتی بجٹ (پی ایس ڈی پی) میں ملک بھر میں گیس انفرااسٹرکچر ڈیولپمنٹ سیس کیلیے 25ارب روپے کے مختص کردہ فنڈز میں سے تاحال ایک پائی بھی زیر استعمال نہیں لائی جا سکی۔

اسی طرح وفاقی حکومت کی جانب سے ملک میں چین پاکستان اقتصادی راہداری منصوبے (سی پیک) کے منصوبوں کی تکمیل کیلیے بھی 5 ارب مختص فنڈز میں سے تاحال کوئی رقم زیر استعمال نہیں لائی جا سکی جبکہ پاکستان کی برآمدات میں اہم کر دار ادا کرنے والا ٹیکسٹائل سیکٹر جس کے وفاقی ترقیاتی بجٹ میں محض تین ترقیاتی منصوبے ہیں ان میں سے بھی کسی منصوبے پر کام شروع نہیں کیا جا سکا۔


 
ٹیکسٹائل ڈویژن کے مجموعی طور پر رواں مالی سال میں پبلک سیکٹر ڈیولپمنٹ پروگرام فنڈ کے تحت 21کروڑ 75لاکھ روپے رکھے گئے ہیں لیکن فیصل آباد گارمنٹس سٹی کمپنی (ٹریننگ سینٹر)، 1000 انڈسٹریل اسٹیچنگ یونٹس اور بیٹر کاٹن انیشیٹو منصوبے پر عملدرآمد نہیں کیا جا سکا۔ ان منصوبوں میں پلاننگ کمیشن کی جانب سے پی سی ون پر نظرثانی کی ہدایت کی گئی تھی۔

پلاننگ کمیشن کی جانب سے فیصل آباد گارمنٹس سٹی ٹریننگ سینٹر منصوبے کی سی ڈی ڈبلیو پی سے منظوری کیلیے اکنامک افیئر ڈویژن سے منصوبے کی کانسپٹ کلیئر نس مانگی تھی۔ اسی طرح 1000 انڈسٹریل اسٹیچنگ یونٹس اور ملک میں کپاس کی پیداواربڑھانے کیلیے بیٹر کاٹن انیشیٹو منصوبے کے پی سی ون پر نظرثانی کی ہدایت بھی کی گئی ہے۔


 
اسی طرح بجٹ میں فارن افیئر ڈویژن، نیشنل سیکیورٹی ڈویژن، وزارت مذہبی امور کیلیے بھی رواں مالی سال کے دوران کوئی رقم جاری نہیں کی جا سکی جس کے باعث ان وزارتوں کا بجٹ لیپس ہونے کا خدشہ ہے اور رواں مالی سال کے مختص کردہ 1001ارب روپے ترقیاتی بجٹ میں سے ساڑھے تین سو ارب روپے تک لیپس ہو جانے کا خدشہ ہے۔

 


|
وزارت تجارت کے ذیلی اداروں میں تقرریوں کو عمل منسوخ
وزارت تجارت کے ذیلی اداروں میں تقرریوں کو عمل منسوخشیئرٹویٹ
علیم ملک  اتوار 1 اپريل 2018


آسامیاں مشتہر،بعض انٹرویوزہوچکے،کچھ ہوناتھے، ذرائع۔ فوٹو: فائل 
آسامیاں مشتہر،بعض انٹرویوزہوچکے،کچھ ہوناتھے، ذرائع۔ فوٹو: فائل


اسلام آباد: وزارت تجارت کی جانب سے اعلیٰ سطح پر تعیناتیوں کے عمل میں قوانین کی خلاف ورزیوں پرچیئرمین آئی پی او، چیف ایگزیکٹو ٹی ڈیپ، این ٹی سی ممبران کی تعیناتیوں کا عمل منسوخ کردیاگیا ہے۔

ذرائع نے ’’ایکسپریس‘‘ کو بتایاکہ وزارت تجارت نے اسٹیبلشمبٹ ڈویژن کی جانب سے اعتراض کرنے پر تعیناتیوں کا عمل منسوخ کردیا ہے اور اب اس عمل کو نئے سرے سے شروع کیا جائے گا۔ وزارت تجارت نیِ اپنے ذیلی اداروں میں اعلیٰ سطح پر تعیناتیوں کے عمل میں اسٹیبلشمنٹ ڈویژن سے این او سی نہیں لیا تھا جس کی وجہ سے اس عمل پر اعتراض کیا گیا تھا۔

ذرائع نے بتایا کہ نیشنل ٹیرف کمیشن کے 2 ممبران کے تقرر کے لیے 29مارچ کو انٹریوز لیے گیے تھے لیکن اب اسٹیبلشمنٹ ڈویڑن نے تعیناتیوں کے عمل کو رولز کی خلاف ورزی قرار دے دیا ہے اوراسٹبلشمبٹ ڈویژن کے اعتراض پر وزارت تجارت نے تعیناتی کا عمل منسوخ کردیا ہے۔

چیئرمین آئی پی او کے لیے انٹرویوز 2اپریل کو شیڈول تھے جو اب منسوخ کردیے گئے ہیں، چیئر مین آئی پی او، چیف ایگزیکٹو ٹریڈڈیولپمنٹ اتھارٹی، این ٹی سی ممبران کے تقرر کے لیے آسامیاں مشتہر کی گئی تھیں، اب وزارت تجارت تعیناتیوں کا عمل ازسرنو شروع کرے گی۔ ذرائع نے بتایا کہ چیف ایگزیکٹو ٹی ڈیپ کی تعیناتی کا عمل بھی منسوخ کیا جارہا ہے۔

اس حوالے سے وزارت تجارت کے ترجمان سے رابطہ کیا تو ان کا کہنا تھا کہ وزارت تجا رت این او سی کے حصول کے لیے جلد اسٹیبلشمنٹ ڈویژن کو لکھے گی اور اسٹیبلشمنٹ ڈویژن سے این او سی کے بعد ان عہدوں پر تعیناتیوں کا عمل دوبارہ شروع کر دیا جائے گا۔


|
اسلام آباد: اسلام آباد چیمبر آف کامرس اینڈ انڈسٹری کے صدر شیخ عامر وحید نے کہا کہ پاکستان کی معیشت پانی پر زیادہ انحصار کر رہی ہے لیکن اگر پانی کو ذخیرہ کرنے کے مناسب انتظامات نہ کیے گئے تو آنے والے وقتوں میں پاکستان کی معیشت پر اس کے شدید منفی اثرات مرتب ہوں گے۔

شیخ عامر وحید نے کہا کہ زرعی ملک ہونے کی وجہ سے پاکستان کی معیشت پانی پر زیادہ انحصار کر رہی ہے لیکن آئی ایم ایف کی ایک حالیہ رپورٹ کے مطابق پانی کی قلت کا سامنا کرنے والے ممالک میں پاکستان کا اب تیسرا نمبر ہے جس سے اندازہ لگایا جا سکتا ہے کہ اگر پانی کو ذخیرہ کرنے کے مناسب انتظامات نہ کیے گئے تو آنے والے وقتوں میں پاکستان کی معیشت پر اس کے شدید منفی اثرات مرتب ہوں گے لہٰذا حکومت ہنگامی بنیادوں پر ملک میں پانی کے ذخائر تعمیر کرنے کی کوشش کرے تاکہ معیشت کو ممکنہ تباہی سے بچایا جا سکے۔
اسلام آباد چیمبر آف کامرس اینڈ انڈسٹری کے صدر نے کہا کہ 1951میں پاکستان میں پانی کی فی کس دستیابی 5260کیوبک میٹر جو 2015 تک کم ہو کر 940کیوبک میٹر تک آ گئی تھی اور اگر پانی کو ذخیرہ کرنے کے انتظامات نہ کیے گئے تو 2025تک پاکستان میں فی کس پانی کی دستیابی مزید کم ہوکر صرف 860 کیوبک میٹر تک پہنچ جائے گی جس کے معیشت اور عوام پر تباہ کن اثرات مرتب ہوں گے۔
شیخ عامر وحید نے کہا کہ واپڈا کی ایک رپورٹ کے مطابق پاکستان کی معیشت کو ہر سال پانی کے ضائع جانے کی وجہ سے 25ارب روپے کا نقصان اٹھانا پڑ رہا ہے کیونکہ پاکستان کے دریا ہر سال 145ملین ایکٹر فٹ پانی حاصل کرتے ہیں جس میں سے صرف 14ملین ایکٹر فٹ پانی کو ذخیرہ کیا جاتا ہے جبکہ باقی سب پانی ضائع جاتا ہے۔ انہوں نے کہا کہ 70سال میں ملک میں صرف 2بڑے ڈیم تعمیر کیے گئے جس سے اندازہ لگایا جا سکتا ہے کہ پانی کو ذخیرہ کرنے کے بارے میں ہماری گزشتہ حکومتیں کتنی غافل رہی ہیں۔

اسلام آباد چیمبر آف کامرس اینڈ انڈسٹری کے صدر نے کہا کہ چین نے پانی کو ذخیرہ کرنے کیلیے چھوٹے بڑے 87ہزار سے زائد ڈیم تعمیر کیے ہوئے ہیں جبکہ انڈیا نے تقریبا 3200 ڈیم تعمیر کیے ہوئے ہیں لیکن پاکستان نے پانی کو ذخیرہ کرنے کیلیے 15میٹر تک بلند صرف 150ڈیم تعمیر کیے ہیں جو مطلوبہ ضرورت سے بہت ہی کم ہیں۔ انہوںنے کہا کہ زیر زمین پانی کی سطح بھی اب تیزی سے نیچے جا رہی ہے اور اگر پانی کو ذخیرہ کرنے کے ذخائر جلد تعمیر نہ کیے گئے تو مستقبل میں پاکستان کی معیشت کو شدید مشکلات کا سامنا کرنا پڑے گا۔
شیخ عامر نے کہا کہ حکومت نے اس وقت کل ترقیاتی فنڈ کا صرف 7 فیصد پانی کے شعبے کیلیے مختص کیا ہوا ہے جو مطلوبہ ضرورت سے بہت کم ہے لہٰذا انہوں نے اس بات پر زور دیا کہ ملک کو پانی کی قلت سے بچانے اور ملک میں چھوٹے بڑے ڈیم تعمیر کرنے کیلیے کل ترقیاتی بجٹ کا کم از کم 20 فیصد پانی کے شعبے پر خرچ کیا جائے تا کہ پاکستان پانی کے بحران پر قابو پایا جاسکے اور معیشت و عوام کو تباہ کن نتائج سے محفوظ رکھا جا سکے۔
 
|
پاک چین ایف ٹی اے ٹو کا آئندہ ہفتے اعلان متوقع
پاک چین ایف ٹی اے ٹو کا آئندہ ہفتے اعلان متوقعشیئرٹویٹ
احتشام مفتی  اتوار 1 اپريل 2018


بیجنگ کے ساتھ تجارت میں انڈرانوائسنگ رکنے سے فائدہ، 75فیصداشیا کوڈیوٹی فری کرنے سے ریونیوکانقصان ہوگا،ذرائع۔ فوٹو: سوشل میڈیا
بیجنگ کے ساتھ تجارت میں انڈرانوائسنگ رکنے سے فائدہ، 75فیصداشیا کوڈیوٹی فری کرنے سے ریونیوکانقصان ہوگا،ذرائع۔ فوٹو: سوشل میڈیا


کراچی: پاکستان اور چین کے درمیان آزاد تجارت کے دوسرے معاہدے کے نتیجے میں پاکستان کو35 ارب روپے مالیت کاتجارتی فائدہ پہنچنے کا تخمینہ لگایا گیا ہے۔

وزارت تجارت کے باخبر ذرائع نے ’’ایکسپریس‘‘ کوبتایا کہ چین کے ساتھ ایف ٹی اے دوئم کے تحت پاکستان اور چین کے درمیان الیکٹرونک ڈیٹا ایکس چینج سسٹم رائج ہونے سے درآمدی سطح پر انڈر انوائسنگ رک جائے گی جس کے نتیجے میں پاکستان کو ریونیو کی مد میں پہنچنے والے سالانہ تقریباً 40 ارب روپے کے نقصانات کا ازالہ ہوسکے گا البتہ مجوزہ ایف ٹی اے دوئم کے تحت 75 فیصد یا 50 ہزار400 اشیا کو ڈیوٹی فری کرنے سے ایف بی آر کے سالانہ ریونیو میں9 ارب روپے کا خسارہ بھی ہوگا۔

ذرائع نے بتایا کہ چین کے ساتھ ایف ٹی اے دوئم کے مسودے پر 4 اپریل 2018 کو مذاکرات ہوں گے جس کے بعد مسودے کو حتمی شکل دے کر باقاعدہ اعلان کیا جائے گا۔
پاک چین فری ٹریڈ ایگریمنٹ دوئم کا جائزہ لینے اور مذاکرات کیلیے چینی نائب وزیر تجارت وانگ شوون 2 اپریل کو پاکستان پہنچیں گے جوپاکستان میں اپنے قیام کے دوران پاکستانی وزارت تجارت، ایف بی آر، کسٹمز سمیت دیگر متعلقہ اداروں کے اعلیٰ حکام کے ساتھ مذاکرات کریں گے۔

ذرائع نے بتایا کہ پاک چین ایف ٹی اے دوئم کے تحت 50 ہزار 400 اشیا کی تجارت کوڈیوٹی فری کیے جانے پر مقامی صنعتی شعبوں نے تحفظات کا اظہار کرتے ہوئے حکومت پر واضح کیا ہے کہ اس مجوزہ اقدام سے بیشتر مقامی صنعتوں کی بقا خطرے میں پڑ جائیگی۔

 

|

کراچی: سپریم کورٹ نے سندھ بینک اور سمٹ بینک کا انضمام روکتے ہوئے گورنر اسٹیٹ بینک کو نوٹس جاری کردیے۔

سپریم کورٹ کراچی رجسٹری میں چیف جسٹس کی سربراہی میں 3رکنی بینچ کے روبرو سندھ بینک اور سمٹ بینک کے انضمام سے متعلق سماعت ہوئی، عدالت عظمیٰ نے سندھ بینک اور سمٹ بینک کا انضمام روک دیا، عدالت نے گورنر اسٹیٹ بینک کو نوٹس جاری کردیے جب کہ عدالت نے سندھ بینک اور سمٹ بینک کی بیلنس شیٹ بھی طلب کرلی۔

چیف جسٹس نے ریمارکس دیے کہ عدالت کی اجازت کے بغیر دونوں بینکوں کا انضمام نہیں ہوسکتا۔
|
ڈالر کا سرکاری ریٹ مقرر نہ ہوسکا، بجٹ میں تاخیر کا خدشہ
ڈالر کا سرکاری ریٹ مقرر نہ ہوسکا، بجٹ میں تاخیر کا خدشہشیئرٹویٹ
ارشاد انصاری  اتوار 1 اپريل 2018


بجٹ ڈالر کے پرانے ریٹ کے تحت منظور کیا گیا تو منی بجٹ لانا پڑے گا، ذرائع۔ فوٹو: سوشل میڈیا
بجٹ ڈالر کے پرانے ریٹ کے تحت منظور کیا گیا تو منی بجٹ لانا پڑے گا، ذرائع۔ فوٹو: سوشل میڈیا


اسلام آباد: نئے مالی سال کی بجٹ سازی کیلیے ڈالر کی سرکاری قیمت مقرر نہ کیے جانے کے باعث آئندہ مالی سال کے وفاقی بجٹ میں تاخیر کا خدشہ پیدا ہوگیا۔

نئے مالی سال کی بجٹ سازی اور رواں مالی سال کے نظر ثانی شدہ بجٹ تخمینہ جات و سپلمنٹری گرانٹس کیلیے ڈالر کی سرکاری قیمت مقرر نہ کیے جانے کے باعث آئندہ مالی سال 2018-19 کے وفاقی بجٹ میں تاخیر کا خدشہ پیدا ہوگیا ہے۔

 

بجٹ سازی میں مشکلات کے باعث وزیرخزانہ کے اعلان کے مطابق بجٹ 27 اپریل کو پیش کرنے سے متعلق ابھی تک وزارتوں و ڈویژنوں کو سرکاری مراسلہ بھی نہیں بھجوایا جاسکا ہے۔

ذرائع نے بتایا کہ حکومت کی جانب سے ابھی تک ڈالر کی سرکاری قیمت مقرر نہ کرنے سے وفاقی بجٹ کے تخمینہ جات طے کرنا مشکل ہوگیا ہے۔

 
|
اسٹاف رپورٹر  ہفتہ 31 مارچ 2018


سیاسی بھرتیوں سے تومعاملات خراب ہونگے،جسٹس (ر) امیرہانی مسلم۔ فوٹو : فائل
سیاسی بھرتیوں سے تومعاملات خراب ہونگے،جسٹس (ر) امیرہانی مسلم۔ فوٹو : فائل

کراچی: پانی، صحت اور صفائی سے متعلق سپریم کورٹ کے قائم کردہ کمیشن کے سربراہ جسٹس (ر) امیر ہانی مسلم نے کچرا اٹھانے والی چین کی کمپنیوں کی راہ میں رکاوٹیں ڈالنے اور دھمکیاں دینے والے سرکاری ملازمین کے خلاف فوری کارروائی کرکے رپورٹ پیش کرنے اور 24 گھنٹے میں مسائل حل کرنے کا حکم دے دیا۔

واٹرکمیشن کی کارروائی جسٹس (ر) امیر ہانی مسلم کی سربراہی میں ہوئی کچرا اٹھانے والی چینی کمپنی کے عہدیداران بھی کمیشن میں پیش ہوئے ایم ڈی سائٹ، ایس ایس پی غربی، چینی کمپنی کی نمائندہ سولڈ ویسٹ مینجمنٹ بورڈ کے حکام، کراچی کے تمام ڈی ایم سیز کے چیئرمین بھی کمیشن میں پیش ہوئے چیئرمین بلدیہ وسطی ریحان ہاشمی نے موقف اختیار کیا ہمارے پاس کچرا اٹھانے کی مشینری نہیں ہمارا سولڈ ویسٹ مینجمنٹ پر شدید اعتراض تھا انتہائی مجبوری میں سولڈ ویسٹ مینجمنٹ بورڈ کو قبول کیا۔

کمیشن سربراہ نے استفسار کیا کہ آپ کی مجبوریاں کیا ہیں سندھ حکومت سے آپ کے کیسے تعلقات ہیں ضلع وسطی میں ہر جگہ کچرا پڑا ہے 1209 جھاڑو دینے والوں میں سے کتنے مسلمان ہیں، ریحان ہاشمی نے بتایا 200 مسلمان جھاڑو دینے والے ہیں، کمیشن نے ریمارکس دیے کیا مسلمان گٹر صاف کرتے ہیں انھیں فوری نکالیں۔

کمیشن کے سربراہ جسٹس (ر) امیر ہانی مسلم نے کہا کہ سیاسی بھرتیاں ہوں گی تو معاملات خراب ہوں گے کمیشن نے استفسار کیا سویپرز کی پوسٹ پر مسلمان کیسے بھرتی ہوئے، ضلع وسطی میں جا کر دیکھیں کہیں صفائی نہیں چیئرمین بلدیہ وسطی ریحان ہاشمی نے موقف اختیار کیا کہ ملازمین کی کمی کا سامنا ہے۔

سیکریٹری بلدیات محمد رمضان نے موقف اختیار کیا کہ ڈسٹرکٹ میونسپل کارپوریشنوں کے 50 فیصد ملازمین نوکری پر آتے ہی نہیں ملازمین کی کمی کا معاملہ بعد میں جو ہیں وہ تو نوکری پر آئیں ریحان ہاشمی نے کہا کہ نکاسی آب کے نظام کی خرابی کے باعث سڑکیں تباہ ہورہی ہیں کچرا نہ اٹھائے جانے پر شہری سڑکوں پر کچرا پھینک رہے ہیں۔

ڈی ایم سیز کے فنانس افسران نے بتایا کہ ملازمین کی تنخواہوں میں سالانہ اضافہ ہوتا ہے مگر دینے کے لیے رقم نہیں سیکریٹری بلدیات نے بتایا کہ وائٹ کالر سویپرز ڈی ایم سیز کی پیداوار ہے سیکریٹری بلدیات نے اعتراف کیا کراچی میں سیاسی بھرتیاں ہوئی ہیں وائٹ کالر سویپرز بھرتی کیے گئے ہیں کمیشن نے ریمارکس دیے کہ ان سیاسی بھرتیوں کو آپ نے قانونی حیثیت نہیں دی۔

سیکریٹری بلدیات نے اعتراف کیا کراچی کیا پورے سندھ میں وائٹ کالر سویپرز تعینات ہیں سیکریٹری بلدیات نے انکشاف کرتے ہوئے کہا ڈسٹرکٹ میونسپل کارپوریشنوں کے 13000 ملازمین میں سے 1380 ملازمین جعلی نکلے ہیں کمیشن نے استفسار کیا آپ ان جعلی ملازمین کو نکالتے کیوں نہیں؟ سیکریٹری بلدیات نے کہا کہ ڈی ایم سیز مزید بھرتیوں کا مطالبہ کررہی ہیں پہلے موجودہ ملازمین نوکری پر آتے نہیں۔

چینی کمپنی کے ٹھیکے دار کمیشن کے سامنے پیش ہوئے کمیشن نے ریمارکس میں کہا کہ ضلع جنوبی میں چین کی کمپنی کی کارکردگی صفر ہے کمیشن نے چینی کمپنی کے ٹھیکیدار سے سوال کیا آپ کے پاس کچرا اٹھانے والی کتنی گاڑیاں ہیں کمپنی کے ٹھیکیدار نے بتایا 90 گاڑیاں کچرا اٹھارہی ہیں کمیشن نے ریمارکس دیے یہ 90 گاڑیاں کہاں ہیں یہ گاڑیاں کب کہاں سے کچرا اٹھاتی ہیں تفصیلات پیش کریں جب تک گاڑیوں کی تفصیل پیش نہیں کی جائے گی ٹھیکیدار یہاں سے نہیں جائے گا۔

کمیشن کے سامنے چین کی کمپنی کا چینی افسر اور ترجمان پیش ہوئے چین کی کمپنی کے منیجر کے پیش ہونے پر کمیشن نے برہمی کا اظہار کرتے ہوئے کہا کہ مالک کہاں ہے کیوں پیش نہیں ہوا یہ کمپنی کہاں ہے، لگتا ہے یہ کمپنی ادھر ادھر ہے کمیشن کے سامنے سیکریٹری بلدیات محمد رمضان چین کی کمپنی کے خلاف بول پڑے اور کہا کہ یہ ایجنٹ ہیں اصل مالکان کا پتہ نہیں۔

کمیشن نے برہمی کا اظہار کرتے ہوئے کہا کہ کمپنی کے مالک کو کہیں کل پیش ہو کیا تماشا بنایا ہوا ہے کمیشن نے کچرا اٹھانے والی کمپنی کی ادائیگی بند کرنے کی ہدایت کردی کمیشن نے ریمارکس دیے چین کی کمپنی کو رقوم کون اور کہاں سے دیتا ہے ادائیگیاں فوری بند کریں۔

سیکریٹری بلدیات نے کہا کہ ضلع شرقی میں بھی یہی کمپنی کچرا اٹھارہی ہے منیجر کمپنی نے بتایا کہ چین کی کمپنی کا مالک عبدالعزیز ہے جو چینی باشندہ ہے دوسری چین کی کمپنی کے سی ای او کمیشن کے سامنے پیش ہوئے سی ای او نے بتایا کہ ملیر اور ضلع غربی سے کچرا اٹھارہے ہیں دونوں اضلاع میں 80 گاڑیاں کچرا اٹھا رہی ہیں۔

کمیشن نے برہمی کا اظہار کرتے ہوئے کہا کہ ملیر کی میں سٹرک پر کچرا خود دیکھا کمیشن نے ریمارکس دیے کہ آپ کی کارکردگی بھی اطمینان بخش نہیں سی ای او نے کہا کہ ملازمین اور ڈرائیوروں کو تربیت کی ضرورت ہے چین کی خاتون سی ای او نے کہا کہ میں انھیں کہتی ہوں کہ کام ایسے کرو مگر ملازمین کام نہیں کرتے کمیشن نے استفسار کیا کہ کیا آپ نے تحریری شکایت کی؟

سی ای او نے کہا کہ متعلقہ حکام کو بار بار لکھ کردیا ملازمین اور ڈرائیور تعاون نہیں کرتے سیکریٹری بلدیات نے بتایا کہ ہم ملازمین کے خلاف کارروائی کرتے ہیں تو یونین اڑے آجاتی ہے کمیشن نے سیکریٹری بلدیات کو حکم دیا کہ آپ 24 گھنٹوں میں مسئلہ حل کریں کمیشن سربراہ نے استفسار کیا کہ کیا تھانے بند ہو گئے ہیں جو ملازمین دھمکیاں دے رہے ہیں ان کے خلاف مقدمات درج کرائیں چین کی کمپنی کے سی ای او نے بتایا کہ ہمیں اور ہمارے اہل خانہ کو بھی دھمکیاں مل رہی ہیں اہل خانہ کو واپس چین بھیج دیا ہے۔

کمیشن نے ایس پی غربی کو حکم دیا آپ فوری کارروائی کریں اور دھمکیاں دینے والے ملازمین کو گرفتار کریں چین کی کمپنی کے افسران نے بتایا کہ ڈی ایم سیز کے ملازمین صرف 2 گھنٹے کام کرتے ہیں اور تنخواہ پوری مانگتے ہیں ان ملازمین کے پیچھے یونین کا ہے اس حوالے سے چیئرمین بلدیہ غربی نے بتایا کہ ملازمین 12 بار ہڑتال کرچکے ہیں یہ مافیا ہے۔

کمیشن نے ریمارکس دیے ملیر میں اتنی گندگی کیوں ہے شاہراہ فیصل پر کچرا پڑا ہے سیکریٹری بلدیات نے کہا کہ کچرا اٹھانے کا معاملہ پیچیدہ ہے چین کی کمپنی کے عہدیداروں نے کہا کہ ہمیں کچرے کی مقدار کا ہدف دیا جاتا ہے ہم ہدف پورا کررہے ہیں سیکریٹری بلدیات نے کہا کہ یہ کیا بات ہوئی ہدف پورا ہونے کے بعد جو کچرا بچ جائے گا وہ کہاں جائے گا۔

کمیشن نے تمام متعلقہ افسران کو ہدایت کی جمعرات تک تمام مسائل حل کریں 5 اپریل تک تمام معاملات حل کرکے رپورٹ پیش کریں کمیشن نے چین کی کمپنی کے مالک کو بھی اگلی سماعت پر طلب کرلیا سائٹ میں پانی چوری سے متعلق معاملے پر کمیشن نے ایس پی غربی سے مکالمے میں کہا کہ جہاں پانی کی لائن بچھائی جاتی ہے ایس ایچ او ہلتا نہیں ایس پی غربی نے کہا کہ ہم واٹر بورڈ حکام سے کہتے ہیں کہ پانی چوری کرنے والوں کے خلاف مقدمات میں مدعی بنیں واٹر بورڈ حکام مدعی نہیں بنتے جس کے باعث مقدمہ کمزور ہوجاتا ہے۔

کمیشن کے سربراہ نے ایس پی سے استفسار کیا کہ کل رات سائٹ میں پانی کی غیرقانونی لائن ڈالی جا رہی تھی سیکریٹری بلدیات نے کہا کہ جو پانی چوری کررہے ہیں پولیس ان کے خلاف تحقیقات کرے خواہ واٹر بورڈ، سندھ حکومت کے ملازمین پانی چوری میں ملوث ہوں ایکشن لیا جانا چاہیے۔

کمیشن کے روبرو محکمہ پبلک ہیلتھ انجینئرنگ میں ترقیاتی کاموں میں گھپلوں کے معاملے جسٹس (ر) امیر ہانی مسلم نے ریمارکس دیے محکمہ پبلک ہیلتھ انجینئرنگ میں کرپشن اور بے قاعدگیوں کی انتہا ہے خدا کا خوف کریں کام شروع کرنے سے قبل ہی ادائیگیاں کیسے کی جارہی ہیں کیوں نہ پبلک ہیلتھ انجینئرنگ افسران کو جیل بھیج دیں ان کے کاغذوں میں سارے منصوبے بن چکے زمین پر کچھ نہیں ہے کمیشن نے حکام سے رپورٹس طلب کرتے ہوئے سماعت 5 اپریل تک ملتوی کردی۔


|
کراچی: دنیا کے مختلف ممالک پاکستانی چاول کے دیوانے ہوگئے۔

ادارہ شماریات کے مطابق جولائی سے فروری کے دوران چاول کی برآمدات 22فیصد اضافے سے ایک ارب35کروڑ ڈالر تک پہنچ گئی جبکہ گزشہ مالی سال کے اسی عرصے کے دوران1ارب ڈالر کے چاول برآمد کیے گئے تھے۔

رائس ایکسپورٹرز کے مطابق پاکستانی چاول اپنے معیار اور کم قیمت کے باعث دنیا بھر میں پسند کیے جارہے ہیں، یہی وجہ ہے کہ پاکستانی چاول کی برآمدات میں اضافے کا رجحان جاری ہے۔
 
|
کراچی: پاکستان کسٹمز نے صابن کی آڑ میں چھالیہ کی کلیئرنس کی کوشش کو ناکام بنادیا ہے۔

کلکٹرکسٹمزاپریزمنٹ ایسٹ سعید اکرم نے ایکسپریس کو بتایا کہ پاکستان کسٹمز اپریزمنٹ ایسٹ نے پاکستان انٹرنیشنل کنٹینرٹرمینل پر پہنچنے والے 5 کنٹینرز کی کسٹمز ایگزامنیشن کی تواس بات کا انکشاف ہوا کہ 2 کنٹینرز میں چھالیہ کی ایک بڑی مقدار موجود ہے۔

سعید اکرم نے بتایا کہ مذکورہ 5 کنٹینرز پر مشتمل کنسائمنٹس درآمدکرنے والی کمپنی میسرز علی باغ انٹرپرائزز نے محکمہ کسٹمز میں داخل کردہ گڈز ڈیکلریشن نمبر KAPE-HC-170594 میں آئرن ڈرمز میں سیل شدہ سوپ اسٹاک ظاہر کیا تھا لیکن کسٹمز حکام کی ایگزامنیشن میں 90 فیصد ڈرموں میں صابن کے ذخائر کے برعکس چھالیہ برآمد ہوئی۔ انہوں نے بتایا کہ مذکورہ کنسائمنٹس جبل علی بندرگاہ سے لوڈ کیا گیا تھا۔
کسٹمز حکام نے مذکورہ کنسائمنٹس کو ضبط کرکے مقدمہ درج کرلیا ہے اور اس ضمن میں تحقیقات کے دائرہ کارکو توسیع دیدی ہے۔
 
|
چین کی 14 میں سے 11 اقتصادی زونز میں سرمایہ کاری سے معذرت
چین کی 14 میں سے 11 اقتصادی زونز میں سرمایہ کاری سے معذرتشیئرٹویٹ
علیم ملک  ہفتہ 31 مارچ 2018


بجلی گیس اور دیگر سہولتیں فراہم کرنے کی ذمے داری پاکستانی حکومت کی ہوگی،ذرائع۔ فوٹو: فائل
بجلی گیس اور دیگر سہولتیں فراہم کرنے کی ذمے داری پاکستانی حکومت کی ہوگی،ذرائع۔ فوٹو: فائل


اسلام آباد: چین نے پاک چین اقتصادی راہداری کے تحت 11 اقتصادی زونز میں سرمایہ کاری سے معذرت کر لی ہے اور چین کی جانب سے پہلے مرحلے میں صرف 3 اقتصادی زونز میں سرمایہ کاری کرنے پر ہی آمادگی ظاہر کی گئی ہے۔

ذرائع کے مطابق حکومت کی جانب سے چین پاکستان اقتصادی راہداری کے تحت 14 اقتصادی زونز کے قیا م کی تجویزپیش کی گئی تھی تاہم چین نے ان تمام زونز میںسرمایہ کاری کرنے سے معذرت کرلی ہے اور صرف 3 اقتصادی زونز میں سرمایہ کاری کرنے پر آمادگی ظاہر کی گئی ہے۔

چین کو پاکستان کی جانب سے چودہ اقتصادی زونز کے قیام کی تجویز پیش کی گئی تھی۔ حکومت کی جانب سے چین کو رشکئی، حطار دھابیجی اور کیٹی بندر میں خصوصی اقتصادی زونز کے قیام کی تجویز دی گئی۔ ذرائع کے مطابق پاکستان نے چین کو بوستان انڈسٹریل زون کی تجویز بھی دی تھی۔ اس کے ساتھ ساتھ ایم ٹو ضلع شیخوپورہ میں بھی خصوصی اقتصادی زون کی تجویز دی گئی تھی۔
ذرائع نے بتایاکہ پاکستان کی جانب سے ایم تھری فیصل آباد میں اقتصادی زون کی تجویز دی گئی۔ موقپونداس اور اسلام آباد اور پورٹ قاسم کراچی سمیت بھمبر میں بھی اقتصادی زون کے قیام کی تجویز دی گئی تھی۔ ذرائع کے مطابق حکومت نے چین کو مظفر آباد اور مہمند ماربل سٹی میں اقتصادی زون کے قیام کی تجویز دی تھی۔ ذرائع نے بتایاکہ چین کی جانب سے خیبر پختونخوا میں رشکئی میں اقتصادی زونز کے قیام سے انکار کردیاگیا ہے۔
وزیر اعلی خیبر پختونخوا کی جانب سے چین سے رشکئی میں اقتصادی زون قائم کرنے کا مطالبہ کیا گیا تھا تاہم چینی حکومت نے ان کا یہ مطالبہ تسلیم کرنے سے انکار کر دیا ہے۔ ذرائع کے مطابق صوبائی حکومت کی جانب سے رشکئی میں اقتصادی زون کے لیے ایک ہزار کنال مختص کی گئی تھی اور یہاں پر پھلوں فوڈ پیکجنگ سٹچنگ سمیت دیگر صنعتوں کے قیام کے لیے جگہ مختص کی گئی تھی اور اس کی فزیبلٹی اسٹڈیز چینی حکومت کو فراہم کی گئی تھیں۔ ذرائع کے مطابق ابتدائی طورپر چین نے رشکئی کو سی پیک میں شامل کرنے کا وعدہ کیاتھا تاہم اب چینی حکومت کی جانب سے رشکئی مین اقتصادی زون قائم کرنے سے معذرت کر لی گئی ہے۔
ذرائع نے مزید بتایاکہ چین کی جانب سے ایم تھری انڈسٹریل پارک فیصل آباد دھابیجی اور حطار انڈسٹریل اسٹیٹ میں اقتصادی زون کے قیام کے حوالے سے رضامندی ظاہر کی گئی ہے۔ ذرائع کے مطابق ان اقتصادی زونز میں بجلی گیس اور دیگر سہولتوں کی فراہمی کی ذمے داری پاکستانی حکومت کی ہوگی۔ ذرائع نے بتایاکہ فیصل آباد میں اقتصادی زون کیلیے صوبائی حکومت کی جانب سے نو سوایکڑ اراضی مختص کردی ہے اور اس اقتصادی زون کے لیے بجلی گیس سمیت دیگرسہولتوں کی فراہمی کی یقین دہانی بھی کرائی گئی ہے۔

خیال رہے کہ پنجاب حکومت کی جانب سے ایم ٹو کو بھی سی پیک کے پہلے مرحلے میں شامل کرنے کا مطالبہ کیاگیاتھا۔ ایم ٹو میں اقتصادی زون کیلیے 1500ایکڑ اراضی دستیاب ہے، اس سلسلے میں رابطہ کرنے پر وزارت منصوبہ بندی و ترقی میں سی پیک منصوبوں کے ڈائریکٹر میڈیا شوکت خٹک نے بتایاکہ سی پیک کے تحت تمام اقتصادی زونز کی فزیبلٹی اسٹڈیز تیار کرکے چین کو فراہم کی جا چکی ہیں اور ان تمام زونز پر کام جاری ہے۔
|
نمائندہ ایکسپریس  ہفتہ 31 مارچ 2018


نیپرا کراچی میں اضافی لوڈشیڈنگ پر نوٹس لے، سوئی سدرن اور کے الیکٹرک مالی تنازع حل کریں۔ فوٹو: فائل
نیپرا کراچی میں اضافی لوڈشیڈنگ پر نوٹس لے، سوئی سدرن اور کے الیکٹرک مالی تنازع حل کریں۔ فوٹو: فائل

اسلام آباد: وفاقی وزیر برائے پاور ڈویژن سرداراویس احمدخان لغاری نے کے الیکٹرک اور سوئی سدرن کے درمیان واجبات کی ادائیگی کے ایشوزکی وجہ سے بجلی کی پیداوار میں کمی کا نوٹس لے لیا۔

اپنے ایک بیان میں وفاقی وزیرپاور ڈویژن نے اس بات پر زور دیا ہے کہ سوئی سدرن اور کے الیکٹرک واجبات کے معاملے کو ملکی قوانین کے مطابق حل کرنے کی کوشش کریںخاص طوراس وقت کراچی میں جو موجودہ گرمی کی شدید لہر آئی ہوئی ہے اس وقت معاملات کو افہام و تفہیم کے ساتھ حل کریں تاکہ کراچی کے عوام کو بجلی کی فراہمی ممکن ہوسکے۔


 
اویس احمد خان لغاری نے کے الیکٹرک حکام پر زور دیاہے کہ وہ سوئی سدرن کے واجبات کی جلد ادائیگی ممکن بنائے اور اس ضمن میں لوگوں کی سہولت کے پیش نظر تمام ممکنہ اقدامات عمل میں لائے جائیں۔ وفاقی وزیر نے زور دیاکہ نیپرا کراچی میں اضافی لوڈشیڈنگ پر نوٹس لیتے ہوئے اپنا کردار ادا کریں۔ کے الیکٹرک اور سوئی سدرن اپنے کمرشل معاملات کو متعلقہ فورم پر حل کریں اور کراچی کے عوام کو ان معاملات کا خمیازہ نہ بھگتنے دیں۔
وفاقی وزیر نے مزید کہاکہ حکومت پاکستان کے الیکٹرک کے مقرر کردہ کوٹے کے مطابق پوری بجلی فراہم کررہی ہے وفاقی حکومت کراچی کے عوام کو درپیش مشکلات سے آگاہ ہے اور اس ضمن میں نیپرا سے درخواست کر رہے ہیںکہ وہ ان حالات کا فوری طور پر نوٹس لے اور ایسے اقدامات کرے کہ صورت حال فوری طور پر کنٹرول میں آئے۔

 

|
سلام آباد: وفاقی کابینہ کی نجکاری کمیٹی (سی سی او پی) نے کے ای ایس ای پاور لمیٹڈ کی جانب سے کے الیکٹرک لمیٹڈ میں اس کے حصص کی شنگھائی الیکٹرک پاور کو فروخت کیلیے مشروط طور پر نیشنل سیکیورٹی سرٹیفکیٹ کے اجراکا فیصلہ کیا ہے۔

وفاقی کابینہ کی نجکاری کمیٹی کا اجلاس وزیراعظم شاہد خاقان عباسی کی زیرصدارت ہوا جس میں کے ای ایس ای پاور لمیٹڈ کی جانب سے کے الیکٹرک لمیٹڈ میں اس کے حصص کی شنگھائی الیکٹرک پاور کو فروخت کے معاملے پر غور ہوا اور وفاقی کابینہ کی توثیق سے مشروط نیشنل سیکیورٹی سرٹیفکیٹ کے اجرا کا فیصلہ کیاگیا۔

 
کابینہ کمیٹی نے پاکستان اسٹیل ملز لمیٹڈکی نجکاری اور پی آئی اے سی ایل کی تشکیل نو سے متعلق مختلف امور کا بھی جائزہ لیا،کمیٹی نے اسپانسرنگ  ڈویژنوں سے کہاہے کہ وہ اس بارے میں پہلے کے فیصلوں کی روشنی میں جامع اور مربوط انداز میں تجاویز دوبارہ پیش کریں۔

 
|
 اسلام آباد: اوگرا نے پٹرولیم مصنوعات کی قیمتوں میں ردوبدل کی سمری وزارت پٹرولیم کوبھجوا دی ہے جس میں پیٹرول  کی قیمت میں کمی کی سفارش کی گئی ہے۔

ایکسپریس نیوز کے مطابق اوگرا کی جانب سے وزارت پیٹرولیم کو سمری ارسال کی گئی ہے جس میں پیٹرول کی قیمت فی لیٹر 5 روپے 26 پیسے کمی کی سفارش کی گئی ہے۔

اوگرا کی جانب سے وزارتِ پیٹرولیم کو بھیجی گئی سمری میں ہائی اسپیڈ ڈیزل کی قمیت میں  65 پیسے، مٹی کے تیل کی قیمت میں 13 پیسے جب کہ لائٹ ڈیزل 55 پیسے اضافے کی بھی سفارش کی گئی ہے۔ پٹرولیم مصنوعات کی قیمتوں میں ردوبدل کا حتمی فیصلہ وزارت خزانہ کی مشاورت سے ہوگا اور حکومت کی جانب سے منظوری کے نتیجے میں نئی قیمتوں کا اطلاق یکم  اپریل سے ہوگا۔
|
وزیراعظم کا بی آئی ایس پی انڈومنٹ فنڈ کے لیے ایک ارب کا اعلان
وزیراعظم کا بی آئی ایس پی انڈومنٹ فنڈ کے لیے ایک ارب کا اعلانشیئرٹویٹ
نمائندہ ایکسپریس  جمعـء 30 مارچ 2018


 تعلیم کے فروغ کے لیے ہرممکن اقدام اٹھانے کیلیے پرعزم ہیں، شاہدخاقان کا خطاب۔ فوٹو:فائل
 تعلیم کے فروغ کے لیے ہرممکن اقدام اٹھانے کیلیے پرعزم ہیں، شاہدخاقان کا خطاب۔ فوٹو:فائل


 اسلام آباد: وزیراعظم شاہد خاقان عباسی نے بی آئی ایس پی انڈومنٹ فنڈ کے لیے ایک ارب کا اعلان کر دیا۔

بے نظیر انکم سپورٹ پروگرام کے ہیڈ کوارٹر میں بی آئی ایس پی گریجویشن پروگرام اور بی آئی ایس پی انڈومنٹ فنڈ کے اجراء کے موقع پر خطاب کرتے ہوئے شاہد خاقان عباسی نے بے نظیر انکم سپورٹ پروگرام کے انڈومنٹ فنڈ کے لیے ایک ارب روپے کا اعلان کرتے ہوئے کہا ہے کہ بینظیر انکم سپورٹ پروگرام کے بجٹ میں ہمارے دور میں50 فیصد اضافہ ہوا ہے اورآئندہ بجٹ میں اس کو مزید بڑھائیں گے، یہ غریبوں کے لیی سماجی تحفظ کا اہم پروگرام ہے، توقع ہے کہ نئی حکومت بھی اس پروگرام کو جاری رکھے گی۔


|
کراچی:  حکومت کی جانب سے پاکستانی روپے کی قدر کوآزاد رکھنے کی خبروں کے باعث مزید ڈی ویلیوایشن کے خدشات نے 9 روزہ وقفے کے بعداوپن مارکیٹ میں جمعرات کو روپے کی نسبت امریکی ڈالرمیں مزید30 پیسے کا اضافہ ہوگیا جس سے کاروبار کے اختتام پرڈالر کی قدر بڑھ کر116.50 روپے کی سطح پر آگئی۔

فاریکس ایسوسی ایشن کے صدرملک بوستان نے ایکسپریس کو بتایا کہ پاکستان کو30 جون2018 تک 3.6 ارب ڈالرکی بیرونی ادائیگیاں کرنی ہیں جس کی وجہ سے ملکی زرمبادلہ کے ذخائرپر دباؤ بڑھنے کے خدشات ہیں۔

گزشتہ روز کو اوپن مارکیٹ میں ڈالر کی ڈیمانڈ میں 50 فیصد تک اضافہ ہوگیا تھالیکن مارکیٹ میں طلب کے مطابق ڈالر کی رسد نہیں تھی۔

|
اسلام آباد: مشیر خزانہ مفتاح اسماعیل نے نیشنل سیونگز کو نئی پراڈکٹس کو جلد شروع کرنے کیلیے کام تیز کرنے کی ہدایت کردی۔

وزیر اعظم کے مشیرخزانہ مفتاع اسماعیل کی سربراہی میں گزشتہ روز نیشنل سیونگزکی کارکردگی پر جائزہ اجلاس بلایا گیا۔ اجلاس میں ڈائریکٹر جنرل نیشنل سیونگز ادارے کی کارکردگی اوربالخصوص آٹومیشن،کسٹمر فیسلی ٹیشن ، فنانشل انکوژن ، پراڈکٹ ڈویلپمنٹ اوردیگرپر بریفنگ دی گئی۔

مشیر خزانہ کو نیشنل سیونگز کی جانب سے شہدا فیملیز ویلفیئر اکائونٹ،بہبود سیونگ سرٹیفکیٹ کی توسیع، شریعہ کمپلینٹ پراڈکٹ اور اوور سیز پاکستانیز سیونگ سرٹیفکیٹ پر بریفنگ بھی دی گئی۔
|
اسلام آباد: فیڈرل بورڈ آف ریونیو(ایف بی آر) نے پرال حکام کی ملی بھگت سے جعلی سیلز ٹیکس رجسٹریشن،کمپنیوں کی ڈی رجسٹریشن اورجعلی ریفنڈز کے انکشاف کے بعد ٹیکس دہندگان کی لازمی رجسٹریشن پر پابندی عائد کردی ہے اور ایف بی آر نے سیلز ٹیکس رجسٹریشن سسٹم کی مکمل طور پر ری ویمپنگ کرنے کا فیصلہ کیا ہے جس کے لیے ایف بی آر کے آئی ٹی ڈپارٹمنٹ کو ٹیکس دہندگان کی لازمی رجسٹریشن کا نیا نظام متعارف کروانے کی ہدایات جاری کردی ہیں۔

’’ایکسپریس‘‘ کو دستیاب دستاویز کے مطابق ایف بی آر کے آئی ٹی ڈپارٹمنٹ کے سیکنڈ سیکریٹری کاشف یونس کی جانب سے لیٹر لکھا گیا ہے جس میں کہا گیا ہے کہ ٹیکس دہندگان کی لازمی سیلز ٹیکس رجسٹریشن سہولت کے غلط استعمال کے بعد لازمی رجسٹریشن بلاک کردی گئی ہیں جس کے بعد اب ایف بی آر کے مختلف ماتحت اداروں کی جانب سے ٹیکس دہندگان کی لازمی سیلز ٹیکس رجسٹریشن کی درخواستیں موصول ہورہی ہیں۔

مذکورہ معاملے کے لیے ایف بی آر کے چیف آٹومیشن کے ساتھ ہونے والے متعدد اجلاسوں کے بعد یہ فیصلہ کیا گیا ہے کہ سیلز ٹیکس رجسٹریشن سسٹم کی مکمل طور پر ری ویمپنگ کی جائے گی۔ دستاویز میں بتایا گیا ہے کہ جب تک سیلز ٹیکس رجسٹریشن کی ری ویمپنگ کے لیے نئے سسٹم کا طریقہ کاراور قواعد و ضوابط طے نہیں ہوجاتے اس وقت تک لازمی سیلز ٹیکس رجسٹریشن بلاک رہیں گی اور ایف بی آر کی آپریشن ڈپارٹمنٹ سے درخواست کی جاتی ہے کہ نیا سیلز ٹیکس رجسٹریشن سسٹم تیار کرنے کیلیے آئی ٹی ڈپارٹمنٹ کے ساتھ مکمل تعاون کیا جائے۔

دستاویز میں مزید بتایا گیا ہے کہ مذکورہ انکشاف کے بعد فیڈرل بورڈ آف ریونیو نے تمام ماتحت اداروںکو ہدایت کی ہے کہ آئندہ پاکستان ریونیو آٹومیشن لمیٹڈ (پرال)کے ساتھ کمیونیکیشن ایف بی آر کی آئی ٹی ڈپارٹمنٹ کے ذریعے ہوا کرے گی جس کے لیے چیف بی ڈی ٹی آئی ٹی زین العابدین ساہی، سیکنڈ سیکریٹری کاشف یونس، چیف انفارمیشن ٹیکنالوجی سیدہ عدیلہ بخاری اور سیکنڈ سیکریٹری انفارمیشن ٹیکنالوجی ون صباء اعجاز پر مشتمل ایف بی آر کی آئی ٹی ڈپارٹمنٹ کے چار افسروں کوبطور فوکل پرسن نامزد کردیا گیا ہے اور کسی بھی ماتحت ادارے کو آئی ضروریات بارے کسی قسم کا کوئی مسئلہ درپیش ہوگا تو یہ افسران مسئلہ حل کروائیں گے۔
ایف بی آر کے علم میں یہ بات آئی ہے کہ ایف بی آر کے مختلف ریجنل ٹیکس آفسز(آر ٹی اوز) اورلارج ٹیکس پیئر یونٹس(ایل ٹی یوز) ماتحت ادارے اپنی انفارمیشن ٹیکنالوجی کی ضروریات اور ایگزمشن سرٹیفکیٹس کے اجرا، رجسٹریشن، انکم ٹیکس، سیلز ٹیکس پروفائلز میں تبدیلیوں اور ٹیکس دہندگان کی ڈی رجسٹریشن سمیت دیگر ایشوز کے لیے پرال کے ساتھ براہ راست رابطے(کمیونیکیشن)کررہے ہیں اور اس براہ راست رابطوں سے کنفیوژن پیدا ہورہی ہے اور مسائل بڑھ رہے ہیں جبکہ ماتحت اداروں کی آئی ٹی ضروریات پوری کرنے میں مشکلات کے ساتھ ساتھ پروجیکٹس بھی تاخیر کا شکار ہورہے ہیں جبکہ پرال کی طرف سے ماتحت اداروں کی آئی ٹی ضروریات اور انہیں درپیش مسائل مستقل بنیادوں پر حل کرنے کے بجائے ایڈہاک بنیادوں پر حل کیے جارہے ہیں۔
اس لیے پرال کی ورکنگ کو اسٹریم لائن کرنے کے لیے ایف بی آر کے ماتحت ادارے آئندہ براہ راست پرال کے ساتھ کمیونیکیشن نہیں کریں گے بلکہ جس ماتحت ادارے کو بھی کوئی مسئلہ درپیش ہوگا وہ ایف بی آر کی آئی ٹی ڈکے ذریعے پرال سے رابطہ کرے گا۔

تاہم ایف بی آر کے سینئر افسر کا کہنا ہے کہ یہ تمام اقدامات پرال کے افسران کی جانب سے چیف کمشنرز اور ایڈیشنل کمشنرز کے یوزر آئی ڈی اور پاس ورڈ چوری کرکے ہزاروں ٹیکس دہندگان کی جعلی سیلز ٹیکس رجسٹریشن کرنے کے،کمپنیوں کی غلط طور پر ڈی رجسٹریشن اور ایگزمشن سرٹیفکیٹس کے غلط اجرا کے انکشاف کے بعد کیے گئے ہیں جبکہ ایف بی آر کے بعض افسران اس کیس میں ذمے داروں کا تعین کرنے کے لیے ایف بی آر ہیڈ کوارٹرز میں قائم ڈیٹا بیس ایڈمنسٹریشن ڈپارٹمنٹ میں سالہسال سے تعینات پرال کے افسران اشفاق احمد اورڈیٹا بیس ایڈمنسٹریٹر عمران احمد سمیت دیگرافسران کی پشت پناہی کررہے ہیں اور نہ صرف انہیں ایف بی آر میں قائم ڈیٹا ایڈمنسٹریشن سے ٹرانسفر کرنے کی مخالفت کررہے ہیں بلکہ اس معاملے میں جاری تحقیقات دبانے کی کوشش کی جارہی ہے۔

ذرائع کا کہنا ہے کہ مذکورہ کیس سامنے آنے کے بعدفیڈرل بورڈ آف ریونیو(ایف بی آر) نے تمام ریجنل ٹیکس آفسز اور لارج ٹیکس پئیر یونٹس کو یوزر آئی ڈی اور پاس ورڈ چوری کرکے جعلی سیلز ٹیکس رجسٹریشن روکنے کے لیے انٹرنل سیکیورٹی سسٹم تیار کرنے کی ہدایات بھی جاری کردی ہیں۔


|
کراچی: پاکستان اور افغانستان کے درمیان اعتماد سازی کوفروغ دے کر باہمی تجارت اور ٹرانزٹ ٹریڈ کے حجم کو بڑھانے کے لیے پاک افغان جوائنٹ چیمبر آف کامرس نے پالیسی مسودہ مرتب کرنا شروع کردیا ہے۔

جوائنٹ چیمبرکی راؤنڈ ٹیبل کانفرنس میں پاکستان اور افغانستان کے تاجرنمائندوں اور پاکستان میں تعینات افغانستان کے نائب سفیر زردشت شمس بھی شریک ہوئے۔ راؤنڈ ٹیبل کانفرنس میں بتایا گیا کہ پاکستان اور افغانستان کے درمیان تجارت کی استعداد اگرچہ 5 ارب ڈالر سالانہ ہے لیکن دونوں جانب سے اعتماد کے فقدان، آئے دن سرحدوں کی بندش اور غیریقینی سیاسی وسیکیورٹی حالات کی وجہ سے پورے استعداد کے ساتھ تجارت نہیں ہوپارہی ہے۔

کانفرنس میں تمام اسٹیک ہولڈرز کی مشاورت سے یہ طے پایا کہ دونوں ممالک کے درمیان بلارکاوٹ تجارت کے لیے پالیسی مسودہ تیارکیا جائے اور اس مسودے کے ہمراہ افغانستان کے صدر، پاکستانی مسلح افواج کے سربراہ اور وزیراعظم سے باقاعدہ ملاقات کرکے مسودے کے اہم نکات سے آگاہ کیا جائے۔
کانفرنس سے خطاب کرتے ہوئے پاک افغان جوائنٹ چیمبر کے چیئرمین زبیرموتی والا نے کہا کہ پاکستان اور افغانستان کے درمیان اب تک باہمی تجارت کے بلند ترین اعداد و شمار صرف 2.5 ارب ڈالرکے ہیں لیکن غیریقینی سیاسی وسیکیورٹی حالات اعتماد کے فقدان آئے دن سرحدوں کی بندش کی وجہ سے دونوں ممالک کے درمیان باہمی تجارت کے مذکورہ حجم میں بھی نمایاں کمی واقع ہوئی ہے اور دونوں ملکوں کے درمیان تجارت کا حجم گھٹ کر 1.4 ارب ڈالر کی سطح پر آگئی ہے۔ انہوں نے بتایا کہ پاکستان اور افغانستان کے درمیان سیاسی وسیکیورٹی کشیدگی کا فائدہ بھارت اور ایران اٹھارہے ہیں۔

بھارت کا افغانستان کے ساتھ تجارتی سرگرمیاں بڑھتی جارہی ہیں اور وہ افغان مارکیٹ میں اپنے قدم مضبوط سے مضبوط کررہا ہے جبکہ ایران نے افغان تاجروں کو ٹرانزٹ ٹریڈ کی صورت میں لاتعداد ترغیبات فراہم کی ہیں جس کی وجہ سے افغان تاجراب ایران کے راستے ٹرانزٹ ٹریڈ میں زیادہ دلچسپی لینے لگے ہیں حالانکہ کراچی بندرگاہ کے مقابلے میں ایرانی بندرگاہ کے راستے ٹرانزٹ ٹریڈ کی لاگت زیادہ ہے۔ یہی وہ عوامل ہیں جن کی وجہ سے افغانستان کے لیے ایران کے راستے ٹرانزٹ ٹریڈ کا حجم بڑھتا جارہا ہے۔

انہوں نے افغان اور پاکستانی حکومت کو تجویز دی کہ پاک افغان تجارتی سرگرمیوں کو وسعت دینے کے لیے دوطرفہ طور پر تجارت کو سیاست اور سیکیورٹی معاملات سے علیحدہ کریں، اعتماد سازی کو فروغ دیں تاکہ دونوں ممالک کو معاشی فوائد حاصل ہوسکیں۔

انہوں نے حکومت پاکستان کو تجویز دی کہ وہ افغانستان سے پاکستان کے لیے درآمد ہونے والے زرعی مصنوعات کی راہ میں محکمہ قرنطینہ کی شرائط میں نرمی کرے۔ ٹرانزٹ ٹیرف میں کمی اور مالی ترغیبات پر توجہ مرکوز کرے۔

زبیرموتی والا نے ایکسپریس کے استفسار پر بتایا کہ پالیسی مسودہ حتمی مراحل میں ہے اور جوائنٹ چیمبرنے پاکستانی آرمی چیف اور وزیراعظم پاکستان کے علاوہ افغانستان کے صدر سے ملاقات کے لیے باقاعدہ وقت مانگ لیا ہے۔



|
 کراچی: 19ویں ٹیکسٹائل ایشیا نمائش میں24 کروڑ 50 لاکھ ڈالر مالیت کے63 مختلف کاروباری معاہدے طے پاگئے ہیں۔ جب کہ نمائش کے دوران چین کے ساتھ 15 کروڑ ڈالرمالیت کے معاہدے کیے گئے۔

ای کامرس گیٹ وہے کے صدر ڈاکٹر خورشید نظام نے بتایا کہ ٹیکسٹائل ایشیا نمائش کے انعقاد سے ہوٹل انڈسٹری کو بھی فروغ ملا، رواں ہفتے شہر کے تمام فائیو اسٹار ہوٹلوں کے تمام کمرے بک رہے۔ نمائش میں ٹیکسٹائل شعبے سے ایمبرائڈری، ڈیجیٹل پرنٹنگ، میٹالک یارن، فیبرک، کمبل، بٹنز، لیس اور دیگر منصوعات کے معاہدے کیے گئے۔ گزشتہ سال باہمی معاہدوں کی مجموعی مالیت 15 کروڑ ڈالر تھی۔

چین کے صوبہ زی جیانگ کی ڈائریکٹر کامرس لی یانگ نے کہا ہے کہ پاکستان کے ساتھ باہمی تجارت کو مزید فروغ دینگے۔ انہوں نے کہا کہ پاکستان سے دوستی پر جینی عوام کو فخر ہے۔
لی یانگ نے کہا کہ دونوں ممالک کے درمیان تجارت کی وسعت کیلیے آئندہ سال کے دوران دگنے معاہدے کریں گے۔ زی جیانگ صوبے کی معیشت ایک ٹریلین ڈالر ہے۔ پہلی بار زی جیاگ سے 150 کمپنیوں نے اس نمائش میں شرکت کی۔ نمائش میں 450 سے زائد کمپنیوں کی 650 مصنوعات کے 800 اسٹالز لگائے گئے۔


|
کراچی: زرمبادلہ کے مجموعی ذخائر 18ارب ڈالر کی سطح بھی برقرار نہ رکھ سکے۔

اسٹیٹ بینک آف پاکستان کے اعدادوشمار کے مطابق 22 مارچ کو زرمبادلہ کے مجموعی ذخائر کی مالیت 17ارب 94کروڑ 84لاکھ ڈالر کی سطح پر آگئی۔ زرمبادلہ کے سرکاری ذخائر میں ایک ہفتے کے دوران 16کروڑ 80لاکھ ڈالر مزید کم ہوگئے۔


 
زرمبادلہ کے سرکاری ذخائر کی مالیت 11ارب 77کروڑ 60لاکھ ڈالر کی سطح پر آگئی۔ 22 مارچ کو ختم ہونے والے ہفتے کے دوران 16کروڑ 80 لاکھ ڈالر قرضوں اور آفیشل ادائیگیوں میں ادا کیے گئے۔ کمرشل بینکوں کے پاس 6ارب 17کروڑ 23لاکھ ڈالرکے ذخائر موجود ہیں۔
گزشتہ ایک ہفتے کے دوران زرمبادلہ کے مجموعی ذخائر کی مالیت میں 13کروڑ ڈالر کی کمی واقع ہوئی۔ 16مارچ کو زرمبادلہ کے مجموعی ذخائر کی مالیت 18ارب 7کروڑ 90لاکھ ڈالر ریکارڈ کی گئی تھی۔


|
اسلام آباد: پاکستان ٹیکسٹائل ایکسپورٹرز ایسو سی ایشن (پی ٹی ای اے) نے آئندہ مالی سال کی بجٹ تجاویز میں ایکسپورٹ سیکٹر کیلیے ایڈوانس انکم ٹیکس کی وصولی ختم کرنے، ٹیکسٹائل بر آمدکنندگان کیلیے کوئلے کی درآمد پر5.5 فیصد کسٹم ڈیوٹی اور ٹیکسز ختم، بجلی اور گیس کے نرخ مد مقابل ممالک کے برابر لانے اور ٹیکسٹائل سیکٹر کے ریفنڈز میں تیزی لانے کا مطالبہ کیا ہے۔

ایکسپریس کو موصول دستاویز کے مطابق پاکستان ٹیکسٹائل ایکسپورٹرز ایسوسی ایشن (پی ٹی ای اے) نے مالی سال 2018-19 کیلیے اپنی بجٹ تجاویز ٹیکسٹائل ڈویژن کو بھیج دی ہیں جس میں پاکستان ٹیکسٹائل ایکسپورٹرز ایسو سی ایشن نے یہ کہا ہے کہ 2008کے بعد توانائی بحران کے باعث ٹیکسٹائل سیکٹر نے کول فائرڈ مشین نصب کی تھیں تاکہ ٹیکسٹائل ملوں کو چلا یا جاسکے تاہم ٹیکسٹائل برآمد کنند گان کو کول کی درآمد کیلیے 5.5فیصد کسٹم ڈیوٹی کی ادائیگی کرنا پڑتی ہے لیکن ڈیوٹی ڈرابیک کی صورت میں اتنی رقم ریفنڈ نہیں ہوتی ٹیکسٹائل بر آمدکنندگان کیلیے کول کی درآمد ڈیوٹی اور ٹیکسز کے بغیر کرنے کی اجازت دی جائے تاکہ برآمدات پر مبنی ٹیکسٹائل سیکٹر کو فروغ مل سکے۔

پی ٹی ای اے نے مطالبہ کیا ہے کہ برآمدات پر مبنی ٹیکسٹائل مینوفیکچررز فائنل ٹیکس ریجیم کے تحت آتے ہیں اس لیے ٹیکسٹائل کے برآمدی سیکٹر کی درآمدات کیلیے ایڈوانس انکم ٹیکس کی وصولی کا کوئی جواز نہیں بنتا کیونکہ اس سے ٹیکسٹائل برآمدکنندگان کے فنڈز رک جاتے ہیں جس کے باعث انہیں مشکلات کا سامنا کرنا پڑتا ہے لہذا ٹیکسٹائل کے برآمدی سیکٹر سے ایڈوانس انکم ٹیکس وصولی کا کوئی جواز نہیں بنتا یہ ختم کیا جائے، پیکنگ میٹریل پر ریفنڈز کی اجاز ت دی جائے اور تمام پیکنگ میٹریل کو زیرو ریٹنگ کیا جائے۔

ہائی کاسٹ آف ڈوئنگ بزنس ملکی برآمدات کے اضافے میں ایک رکاوٹ ہے توانائی کی بلند لاگت کے باعث برآمدات پر مبنی اشیا کی لاگت میں اضافہ ہو تا ہے جس کے باعث پاکستان کی برآمدی اشیا انٹرنیشنل مارکیٹ میں غیر موزوں ہوتی ہیں، پنجاب اور دیگر صوبوں کے درمیان گیس کے نرخ مختلف ہیں ہم حکومت سے ملک بھر میں 600روپے فی ایم ایم بی ٹی یو ٹیکسٹائل سیکٹر کیلیے یکساں گیس نرخ متعارف کرانے جبکہ بجلی سے 3.6 روپے یونٹ سر چارج کو ختم کرکے ریجنل ممالک کے برابر 7 روپے فی یونٹ کرنے کا مطالبہ کرتے ہیں۔
ٹیکسٹائل ایکسپورٹرز نے حکومت سے یہ مطالبہ بھی کیا ہے کہ پی ایم پیکج کے تحت ٹیکسٹائل سیکٹر کے ریفنڈز کے لیے آئندہ مالی سال میں رقم مختص اور پی ایم پیکج سمیت دیگر ٹیکسز کے ریفنڈز میں تیزی لائی جائے۔

|
اسلام آباد: وفاقی حکومت کی جانب سے سی پیک منصوبے کے تحت 8.2ارب ڈالر مالیت سے ریلوے کی مین لائن ایم ایل ون کی اپ گریڈیشن کامنصوبہ آئندہ مالی سال کے دوران شروع کیا جائے گا۔

وفاقی حکومت کی جانب سے چین پاکستان اقتصادی راہداری منصوبے کے تحت 8.2ارب ڈالر مالیت سے ریلوے کی مین لائن ایم ایل ون کی اپ گریڈیشن کامنصوبہ آئندہ مالی سال کے دوران شروع کیا جائے گا جبکہ وزارت ریلوے کی جانب سے سی پیک کے تحت ایم ایل ون کی اپ گریڈیشن کا منصوبہ سینٹرل ڈیولپمنٹ ورکنگ پارٹی کومنظوری کیلیے بھیج دیا گیا۔

ایکسپریس کو موصول ایک دستاویز کے مطابق وفاقی حکومت کی جانب سے سی پیک کے تحت ریلوے کی مین لائن ایم ایل ون کی اپ گریڈیشن کے منصوبے کیلیے وفاقی حکومت کی جانب سے آئندہ تین ماہ تک کام شروع کرنے کا فیصلہ کیا گیاتاکہ سی پیک کے اس اسٹریٹیجک منصوبے پرجلدکام مکمل کرکے پاکستان ریلوے کوجدید خطوط پر استوارکیا جاسکے۔

|
کراچی: بین الاقوامی بلین مارکیٹ میں فی اونس سونے کی قیمت9 ڈالر کے اضافے سے 1334 ڈالر کی سطح پر پہنچ گئی۔

بین الاقوامی بلین مارکیٹ میں فی اونس سونے کی قیمت9 ڈالر کے اضافے سے 1334 ڈالر کی سطح پر پہنچنے کے باعث مقامی صرافہ مارکیٹوں میں بھی ہفتے کو فی تولہ اور فی دس گرام سونے کی قیمتوں میں بالترتیب200 اور172 روپے کا اضافہ ہو گیا ہے جس سے تولہ سونے کی قیمت 59ہزار 50 اور دس گرام 50 ہزار 614 روپے ہوگئی تاہم چاندی کی تولہ قیمت10 روپے کی کمی سے760 اور فی دس گرام چاندی کی قیمت 8.58 روپے کی کمی سے651.42 روپے ہوگئی۔


|
محکمہ ڈاک کا خسارہ ختم کرنے کیلیے ٹکٹ مہنگا کرنے کی سفارش
محکمہ ڈاک کا خسارہ ختم کرنے کیلیے ٹکٹ مہنگا کرنے کی سفارششیئرٹویٹ
حسیب حنیف  اتوار 8 اپريل 2018


وزیراعظم نے منظوری دی توپاکستان پوسٹ کو سالانہ 2ارب روپے اضافی ریونیوملے گا، ذرائع۔ فوٹو: فائل
وزیراعظم نے منظوری دی توپاکستان پوسٹ کو سالانہ 2ارب روپے اضافی ریونیوملے گا، ذرائع۔ فوٹو: فائل


اسلام آباد: وفاقی حکومت نے ڈاک کا خسارہ ختم کرنے کے لیے ٹکٹ کی قیمتوں میں اضافہ کرنے کا اصولی فیصلہ کیا ہے۔

 

وفاقی حکومت نے ڈاک کی قیمتیں 13روپے اضافے کے ساتھ 8 روپے سے بڑھا کر21 روپے کرنے کا اصولی فیصلہ کیا ہے تاہم حتمی فیصلہ وزیر اعظم کی منظوری کی صورت میں ہوگا جس کے لیے وزارت پوسٹل سروسز نے پوسٹل ٹیرف میں اضافے کی سمری وزیر اعظم کو بھجو ا دی ہے، یہ اقدام پوسٹل سروسز کو خسارے سے نکالنے کے لیے کیا جا رہا ہے جس سے پوسٹل سروسز کو سالانہ 2ارب روپے تک اضافی ریونیو حاصل ہوگا۔
ذرائع کے مطابق وفاقی وزارت پوسٹل سروسز کی جانب سے وزیر اعظم کو پوسٹل ٹیرف میں اضافے کے لیے سمری بھیج دی گئی ہے جس میں وزارت پوسٹل سروسز نے حکومت سے 21روپے تک ڈاک کے نرخ بڑھانے کی سفارش کی ہے، اس وقت ڈاک ٹکٹ پر محکمہ پوسٹل سروسز کی جانب سے 8روپے چارج کیے جا رہے ہیں۔

پوسٹل سروسز کو اس وقت7ارب سے زائد مالی خسارے کا سامنا ہے جس پر محکمے کے خسارے کو کم کرنے کے لیے مختلف اقدامات کا فیصلہ کیا گیا ہے، اس مقصد کے لیے پوسٹل سروسز نے مختلف بینکوں کے ساتھ معاہدے کرنے کا سلسلہ بھی شروع کر رکھا ہے جس میں پاکستان پوسٹ ایجنسی سروس کا کردار ادا کر رہا ہے۔
|
ارشاد انصاری  اتوار 8 اپريل 2018


بجٹ میں کئی اقدامات زیرغور،چیف کمشنرزکااجلاس آج ہوگا۔ فوٹو : فائل
بجٹ میں کئی اقدامات زیرغور،چیف کمشنرزکااجلاس آج ہوگا۔ فوٹو : فائل


اسلام آباد: فیڈرل بورڈ آف ریونیو نے مالی سال2018-19 کے وفاقی بجٹ میں نان فائلرزکیخلاف گھیرا مزید تنگ کرنے کا فیصلہ کیاہے۔

ایف بی آر ہیڈ کوارٹر میں مشیر ریونیو ووفاقی وزیرہارون اختر کی زیر صدارت اعلیٰ سطح کے اجلاس میں ٹیکس وصولیوں کے اہداف اورٹیکس تجاویز کے ابتدائی خدوخال کا جائزہ لیا گیا جو آج اتوارکوچیف کمشنرز کانفرنس میں پیش کی جائیں گی۔
ذرائع کا کہنا ہے کہ آئندہ بجٹ میں ٹیکس وصولیوں کا ہدف 4650 ارب روپے تجویز کیا گیاہے۔ ایف بی آرکی جانب سے ٹیکس وصولیوں اضافہ کی شرح15سے 17 فیصد مقرر کیے جانیکا امکان ہے۔
نان فائلرز کیلیے ٹیکس شرح کیساتھ ساتھ مزید سخت اقدامات اٹھائے جارہے ہیں جبکہ لگژری آئٹمزپر کسٹمز ڈیوٹی بڑھائے جانے کاامکان ہے تاہم سیلز ٹیکس کی17 فیصدکی معیاری شرح برقرار رکھی جائیگی۔ ٹیکس قوانین کو آسان بنانے کیلیے بھی اہم ترامیم کی جارہی ہیں۔
تنخواہ دار ملازمین پر مشتمل انفرادی ٹیکس دہندگان کیلیے نئی ٹیکس سلیبزمتعارف کرائی جارہی ہیں جس سے انھیں نمایاںریلیف ملے گا۔ دیر سے ٹیکس گوشوارے جمع کروانیوالوںکو آڈٹ کیلیے منتخب کرنے سے متعلق شق سیکشن 214 ڈی ختم کیے جانے کا امکان ہے کیونکہ اس سیکشن کی وجہ سے ایف بی آر کی آڈٹ ڈپارٹمنٹ کی ورکنگ متاثر ہورہی ہے ۔
علاوہ ازیں فیڈرل بورڈ آف ریونیو نے مالی سال2018-19 کے وفاقی بجٹ کے لیے ٹیکس وصولیوں کے اہداف اور ریونیو اقدامات کو حتمی شکل دینے کیلئے ملک بھرکے تمام چیف کمشنرز کا اجلاس آج اتوارکوایف بی آر ہیڈ کوارٹر اسلام آباد میں طلب کیا ہے۔
اجلاس میں ایف بی آر کے ممبر ان لینڈ ریونیو پالیسی،ممبر ان لینڈ ریونیو آپریشن،ممبر کسٹمز اور ممبر آڈٹ سمیت دیگر ممبران بھی شرکت کرینگے۔ اجلاس میںبجٹ تجاویزپر پریزنٹیشنز دی جائیگی اورٹیکس وصولیوں کا ہدف ساڑھے 4ہزار ارب روپے سے زائد مقرر کرنے سے متعلق بھی تمام فیلڈ فارمشنز کی تجاویز لی جائیں گی۔
 


|
اسلام آباد: وفاقی حکومت کا قرضہ صرف 8ماہ میں 2.2 کے نیٹ اضافے کے ساتھ 22 اعشاریہ 9 ٹریلین تک پہنچ گئے جو رواں مالی سال کے آغازپرپارلیمنٹ کے منظورکردہ سالانہ بجٹ خسارے کی حدسے کہیں زیادہ ہیں۔

اسٹیٹ بینک سے جاری رواں مالی سال کے جولائی تا فروری کے عرصے کے حکومتی قرضے کے اعداد و شمار ظاہر کرتے ہیں کہ وزارت خزانہ نے کفایت شعاری کی پالیسی سے روگردانی کرتے ہوئے ضرورت سے کئی زیادہ قرضہ لیا۔


 
حکومتی قرضے کی شرح میں یہ اضافہ جون 2017کے مقابلے میں 10 اعشاریہ 3فیصدزائد ہے۔ حکومتی قرضے میں اضافہ کی ایک وجہ ڈالرکے مقابلے میں روپے کی قدرمیں کمی ہے جبکہ اس کی دوسری وجہ مرکزی حکومت کا خسارے کوپوراکرنے کیلیے مرکزی بینک پر انحصار کرنا ہے۔
صورتحال ظاہرکرتی ہے کہ حکومت قرض کے انتظام کی دوسری وسط مدتی حکمت عملی 2016-19پرمکمل عملدرآمدنہ کرسکی۔

 
|
خزانہ اور منصوبہ بندی کی وزارتوں میں ترقیاتی بجٹ پر اختلافات
خزانہ اور منصوبہ بندی کی وزارتوں میں ترقیاتی بجٹ پر اختلافاتشیئرٹویٹ
حسیب حنیف  ہفتہ 7 اپريل 2018


پلاننگ منسٹری کا ترقیاتی بجٹ10فیصداضافے سے1300ارب مقرر کرنے پر زور۔ فوٹو: فائل
پلاننگ منسٹری کا ترقیاتی بجٹ10فیصداضافے سے1300ارب مقرر کرنے پر زور۔ فوٹو: فائل

اسلام آباد: ترقیاتی بجٹ کے معاملے پر وزارت خزانہ اور وزارت منصوبہ بندی کے درمیان اختلافات شدت اختیار کر گئے۔

وزارت منصوبہ بندی نے آئندہ مالی سال سرکاری ترقیاتی پروگرام (پی ایس ڈی پی) کے لیے 1300 ارب روپے رکھنے کی تجویز دی ہے تاہم وزارت خزانہ نے اس کی مخالفت کرتے ہوئے پبلک سیکٹر ڈیولپمنٹ پروگرام کے لیے 750ارب روپے کی حد رکھنے کی سفارش کی ہے، وفاقی حکومت کی جانب سے ترقیاتی بجٹ کو حتمی شکل دینے کے لیے 15یا 16 اپریل کو سالانہ منصوبہ بندی رابطہ کمیٹی کا اجلاس طلب کیے جانے کا امکان ہے۔
ذرائع کے مطابق وفاقی وزارت منصوبہ بندی ترقی و اصلاحات نے آئندہ مالی سال کے ترقیاتی بجٹ کی تیاری کا عمل شروع کردیا ہے جس کے لیے ترجیحی کمیٹیوں کے اجلاس بھی جاری ہیں اور وفاقی حکومت کی جانب سے ترقیاتی بجٹ کو حتمی شکل دینے کے لیے 15یا 16اپریل کو سالانہ منصوبہ بندی رابطہ کمیٹی کا اجلاس بلائے جانے کا مکان ہے۔
دوسری جانب آئندہ مالی سا ل کے ترقیاتی پروگرام کو تشکیل دینے کے لیے وفاقی وزارت منصوبہ بندی ترقی و اصلاحات کو مشکلات درپیش ہیں جس کی ایک بڑی وجہ آئندہ مالی سال کے لیے منصوبوں کی بڑی تعداد کے برعکس وزارت خزانہ کی جانب سے ترقیاتی پروگرام میں بجٹ سیلنگ محض 750ارب روپے تک رکھنا ہے۔

ذرائع کے مطابق آئندہ مالی سال کے ترقیاتی پروگرام (پی ایس ڈی پی) کے تحت وفاقی وزارت منصوبہ بندی کی جانب سے انفرااسٹرکچر اور پاور سیکٹر کے منصوبوں کو ترجیح دینے کا فیصلہ کیا گیا ہے لیکن صرف نیشنل ہائی وے اتھارٹی کی جانب سے ہی وفاقی حکومت سے شاہراہوں کی تعمیر ومرمت کے منصوبوں کے لیے 790ارب روپے مانگے گئے ہیں جس کی بڑی وجہ اس وقت ملک بھر میں سی پیک سمیت شاہراہوں کی تعمیر و مرمت کے منصوبوں کا جاری ہونا ہے تاہم شاہراہوں کے منصوبوں کے لیے آئندہ مالی سال کے دوران این ایچ اے کی 790ارب روپے ڈیمانڈ کے برعکس 250 ارب روپے تک این ایچ اے کو ملنے کا عندیہ دیا گیا ہے۔

اسی طرح ملک میں زراعت کے مختلف شعبوں میں ریسرچ کے لیے وزارت قومی غذائی تحفظ وتحقیق کی جانب سے مانگے جانے والے 4ارب 18کروڑ روپے کے برعکس 2.2ارب روپے تک ملنے کی توقع ہے، اسی طرح پاور ڈویژن کے لیے آئندہ مالی سال کے بجٹ میں 100ارب روپے رکھے جانے کی توجہ ہے۔

وفاقی ترقیاتی بجٹ کی تیاری کے دوران وزارت منصوبہ بندی کی جانب سے پاور ڈویژن، انفرااسٹرکچر پر فوکس کیا جا رہا ہے تاکہ ملک میں توانائی بحران کے حل کے ساتھ سی پیک کے تحت شروع منصوبوں کو اپنی مقررہ مدت میں مکمل کیا جا سکے تاہم ترقیاتی بجٹ کے لیے 750ارب روپے مختص کیے جانے کی صورت میں بڑی تعداد میں نئی ترقیاتی اسکیمیں شروع نہیں کی جا سکیں گی جس کے باعث توانائی سیکٹر اور مواصلات کے بھی منصوبوں کی بڑی تعداد پر آئندہ مالی سال کے دوران پیش رفت نہیں ہو سکے گی۔

ذرائع کے مطابق ابھی تک وزارت خزانہ کی جانب سے وزارت منصوبہ بندی کو بھیجے جانے والے لیٹر میں 750ارب روپے میں سے 105ارب روپے خصوصی ترقیاتی پروگراموں اور بلاک ایلوکیشن کے لیے بھی مختص کرنے کی نشاندہی کی گئی ہے لیکن وزارت منصوبہ بندی ترقی و اصلاحات کی جانب سے آئندہ مالی سال کے دوران ترقیاتی پروگراموں کے لیے رواں مالی سال کے 1001 ارب روپے ترقیاتی بجٹ کے مقابلے میں کم سے کم 10فیصد اضافے کا مطالبہ کیا جا رہا ہے جس کے لیے وزارت منصوبہ بندی ترقی و اصلاحات کی جانب سے وزارت خزانہ کو لیٹر بھی لکھا گیا ہے۔
|
سلام آباد: ملک میں حساس قیمتوں کے اشاریے (ایس پی آئی) کی بنیاد پر مبنی افراط زر کی شرح میں گزشتہ ہفتے 0.64 فیصد کااضافہ ہوا جس میں سے بڑا کردار بالترتیب تازہ دودھ، بیف، مٹن، چکن، ٹماٹر، دہی کا رہا۔

پاکستان بیورو شماریات (پی بی ایس) کی جانب سے جاری ہونے والے اعدادوشمار کے مطابق 5 اپریل کو ختم ہونے والے ہفتے کے دوران مجموعی طور پر 26 اشیا مہنگی ہوئیں، ملک میں ایک ہفتے میں تازہ دودھ کے نرخ 82.50 روپے سے بڑھ کر اوسطاً 83.77 روپے فی لیٹر ہوگئے جو ہفتہ وار بنیادوں پر 1.54 فیصد اور سال بہ سال 3.18فیصد زیادہ ہیں، اوسط درجے کا ہڈی والا گوشت ایک ہفتے میں 1.68 فیصد مہنگا ہو کر 358.28 روپے فی کلوگرام ہوگیا جبکہ بکرے کا گوشت 1.57 روپے کے اضافے سے اوسطاً 759 روپے فی کلوگرام ہوگیا۔

زندہ مرغی 159.45 روپے سے بڑھ کر 164.21روپے فی کلو، ٹماٹر 4.70 فیصد کے اضافے سے 37 روپے فی کلوگرام جبکہ دہی 1.84 فیصد بڑھ کراوسطاً 100.94 روپے فی کلوگرام ہوگیا، ہوٹل میں پکی ہوئی دال کی قیمت 2روپے فی پلیٹ، کیلیے2روپے فی درجن، آلو و پیاز 1 روپے، سرخ مرچ 3روپے، خوردنی گھی کی قیمت میں 2 روپے دال مونگ، چینی بجلی کے بلب کی قیمت میں معمولی اضافہ ہوا ہے۔
دوسری طرف ایک ہفتے کے اندر 12اشیا کی قیمتوں میں کمی ہوئی ان میں لہسن، پٹرول، انڈے، ہائی اسپیڈ ڈیزل، جلانے والی لکڑی، ایل پی جی کا گھریلو سلنڈر، گڑ، گندم، دال ماش، دال مسور، دال چنا شامل ہیں، لہسن کی قیمت میں 12روپے فی کلو، پٹرول 2 روپے لیٹر، انڈے 2 روپے درجن، ہائی اسپیڈ ڈیزل 2 روپے فی لیٹر، جلانے کی لکڑی7 روپے فی 40کلو، ایل پی جی 8 روپے فی گھریلوسلنڈر، 10کلوآٹے کا تھیلا 3 روپے، گڑ1 روپے، گندم2 روپے فی 10کلوگرام اور دال ماش 1روپے فی کلو سستی ہوگئی تاہم دال مسور اور دال چناکی قیمتوں میں معمولی کمی ریکارڈ کی گئی، گزشتہ ہفتے 15اشیا کے نرخوں میں کوئی ردوبدل نہیں ہوا۔

بیوروشماریات کے مطابق گزشتہ ہفتے سب سے زیادہ بوجھ 12ہزار سے 18ہزار روپے ماہانہ کمانے والوں پر 0.69 فیصد پڑا، 35ہزار ماہانہ کمانے والوں پر0.67فیصد، 8سے12ہزار کمانے والوں پر مہنگائی میں0.65فیصد جبکہ 8ہزار روپے تک اور ماہانہ 35 ہزار روپے سے زیادہ کمانے والوں کے لیے افراط زر کی شرح میں 0.60 فیصد کا اضافہ ہوا۔
 
|
ورچوئل کرنسیوں کی قانونی حیثیت نہیں، اسٹیٹ بینک
ورچوئل کرنسیوں کی قانونی حیثیت نہیں، اسٹیٹ بینکشیئرٹویٹ
 ہفتہ 7 اپريل 2018


کرپٹوکی تیاری، تجارت، تبادلہ ودیگرسرگرمیاںجرم ہیں،عوام ملوث ہونے سے گریزکریں۔ فوٹو: فائل
کرپٹوکی تیاری، تجارت، تبادلہ ودیگرسرگرمیاںجرم ہیں،عوام ملوث ہونے سے گریزکریں۔ فوٹو: فائل


کراچی: اسٹیٹ بینک آف پاکستان نے عوام کی آگہی کے لیے اعلان کیا ہے کہ ورچوئل کرنسیوں کی قانونی حیثیت نہیں ہے۔

اسٹیٹ بینک آف پاکستان نے عوام کی آگہی کے لیے اعلان کیا ہے کہ ورچوئل کرنسیاں/ کوائن/ ٹوکن (جیسے بٹ کوائن، لائٹ کوائن، ون کوائن، ڈاس کوائن، پے ڈائمنڈ وغیرہ) کی بطور لیگل ٹینڈر کوئی حیثیت ہے نہ بینک دولت پاکستان نے پاکستان میں کسی شخص یا ادارے کو ایسی ورچوئل کرنسیوں/ کوائن/ ٹوکن کے اجرا، فروخت، خریداری، تبادلے یا سرمایہ کاری کا مجاز یا اجازت یافتہ قرار دیا ہے، نیز، بینکوں/ ترقیاتی مالی اداروں/ مائیکرو فنانس بینکوں اور پیمنٹ سسٹم آپریٹرز (پی ایس اوز)/ پیمنٹ سسٹم پرووائڈرز (پی ایس پیز) کو بی پی آر ڈی کے سرکلر نمبر 3 برائے 2018 کے تحت ہدایت کی جاتی ہے کہ اپنے صارفین/ اکاؤنٹ ہولڈرز کو ورچوئل کرنسیوں/ ابتدائی کوائن آفرنگ (آئی سی اوز)/ ٹوکن کے لین دین کی سہولت نہ دیں، ورچوئل کرنسیوں/ کوائن/ ٹوکن کے لین دین میں اونچے درجے کا خفیہ عمل کارفرما ہوتا ہے اور اسے ممکنہ طور پر غیرقانونی سرگرمیوں کے لیے استعمال کیا جا سکتا ہے۔

علاوہ ازیں ورچوئل کرنسیوں کی مبہم نوعیت کی بنا پر مختلف خطرات کی وجہ سے ہونے والے نقصان کی صورت میں کسی شخص کو کسی طرح کا قانونی تحفظ یا تلافی موجود نہیں ہے، ان میں قیمتوں میں بلند اتار چڑھاؤ (کیونکہ ورچوئل کرنسیوں میں سرمایہ کاری نہایت غیر مستحکم ہے، اور ان کی بنیاد سٹہ بازی ہے)، قانون نافذ کرنے والے اداروں کی جانب سے اقدام سمیت کسی بھی وجہ سے ورچوئل کرنسیوں کے ایکس چینجز/ بزنسز کی بندش اور کرپٹو کرنسی ایکس چینجز اور والٹ بزنسز کے سیکیورٹی نقائص/ ہیکنگ (کیونکہ دنیا بھر میں ایسے کئی واقعات سامنے آ چکے ہیں جہاں ایکسچینج/ والٹ آپریشنز کے ہیک / ناقص ہونے کے باعث بھاری رقوم کا نقصان ہوا) شامل ہے۔

اس کے علاوہ پاکستان میں فریبی عناصر عام لوگوں کو پیرامڈ اسٹائل کی سرمایہ کاری اسکیمیں اور کوائن پیش کرتے ہیں اور (Ponzi اسکیموں کی طرح کے) پرکشش منافع کا وعدہ کرتے ہیں، یہ چیزیں عام لوگوں کے لیے بھاری نقصان کا سبب بن سکتی ہیں۔ اسٹیٹ بینک کی جانب سے کہا گیا کہ عوام کو مطلع کیا جاتا ہے کہ پاکستان میں رائج قوانین کے تحت ملکی اور بین الاقوامی ادائیگی اور رقوم کی منتقلی کی خدمات کے ضوابط بنانا اسٹیٹ بینک آف پاکستان کا کام ہے۔

اس سلسلے میں اسٹیٹ بینک نے پاکستان میں کسی ادارے کو فی الحال اس امر کا لائسنس دیا ہے نہ مجاز ٹھہرایا ہے کہ وہ ورچوئل کرنسیوں/ کوائن/ ٹوکن کا استعمال کرتے ہوئے رقوم کی ترسیلاتی خدمات اور پروڈکٹس پیش کرے، جو افراد کوئی مالیت پاکستان سے باہر منتقل کرنے کیلیے ورچوئل کرنسی/ کوائن/ ٹوکن استعمال کریں گے وہ رائج قوانین کے تحت مستوجب سزا ہوں گے، اس لیے عوام کو ورچوئل کرنسیوں/ کوائن/ ٹوکن کی تیاری، تجارت، تبادلے، مالیت کی منتقلی، فروغ اور سرمایہ کاری سے متعلق سرگرمیوں میں ملوث ہونے سے گریز کریں اور ان سے اجتناب برتیں تاکہ کسی ممکنہ مالی نقصان اور قانونی کارروائی سے محفوظ رہیں۔

 
|
کراچی: کارساز کمپنیوں نے ٹیکسوں میں کمی کا مطالبہ کردیا۔

پاکستان آٹو مینوفیکچررز ایسوسی ایشن (پاما) نے حکومت کو اپنی بجٹ تجاویز ارسال کردیں جس میں مقامی طور پر تیار کی جانے والی گاڑیوں کی قیمتوں میں کمی لانے کیلیے سفارشات دی گئی ہیں۔

بجٹ تجاویز میں پاما نے کہاکہ ایس آر او 1178(I)2015 کے تحت لگائے جانے والی اضافی ڈیوٹی سے صنعت متاثر ہوئی ہے، اسی طرح کچھ ایس آر اوز میں چھوٹ کے ذریعے بھی قیمتوں میں کمی لائی جاسکتی ہے، اسٹیل پر 5 فیصد سے 30 فیصد تک ریگولیٹری ڈیوٹی بھی عائد ہے، یہ اسٹیل شیٹس آٹو انڈسٹری کا بنیادی خام مال ہے اور ملک میں تیار نہیں کیا جاتا، اس کا صنعت پراثر پڑتا ہے جو تقریباً 3 ہزار سے 5 ہزار روپے تک ہے، اس لیے اس ضمن میں امپورٹ پر چھوٹ دی جائے جس طرح ایس آر اوز کے تحت دیگر صنعتوں کو دی گئی ہے۔
پاما نے کہا کہ انکم ٹیکس آرڈیننس کے سیکشن 148 میں ترمیم کی جائے تاکہ خام مال، پلانٹ اور مشینری پر ود ہولڈنگ کی شرح کم ہوسکے اور اسے 5.5 فیصد سے 1 فیصد تک لایا جائے، چھوٹ کے سرٹیفکیٹ کے اجرا کے مراحل کو بھی آسان بنایا جائے۔

ای ڈی بی کی تجویز کے مطابق برآمدی آئٹمزپر ودہولڈنگ ٹیکس کم کرکے 0.5 فیصد کیا جائے تاکہ مارکیٹ میں مسابقت کرتے ہوئے برآمدی ہدف کو حاصل کیا جاسکے،ایکسپورٹ پر ودہولڈنگ ٹیکس کی وجہ سے انجینئرنگ مصنوعات کی قیمتوں پر اثر پڑتا ہے جو صنعت کیلیے بھاری بوجھ بن جاتا ہے۔

پاما نے کہا کہ المونیم الائے پر بھی ریگولیٹری ڈیوٹی کو ختم کیا جائے کیونکہ یہ اسٹیل انڈسٹری کو تحفظ دینے کیلیے عائد کیا گیا تھا۔ پاما نے سپرٹیکس کو بھی امتیازی قرار دیتے ہوئے اسے ختم کرنے کی سفارش کی ہے، اس سے غیرملکی سرمایہ کاری میں اضافہ ہوگا اور سرمایہ کاروں کا اعتماد بڑھے گا۔

پاما نے کہا کہ ابتدائی الاؤنس کی شرح کو بحال کیا جائے جو پہلے پلانٹ اور مشینری کیلیے 50 فیصد اور بلڈنگز کیلیے 25 فیصد تھا، اسی طرح ٹیکس کریڈٹ کو بھی بحال کیا جائے۔

 
|
اسلام آباد: نیشنل ہیلتھ، ریگولیشنز و کوآرڈینیشن نے حکومت کومالی سال 2018-19 کے بجٹ میں تمباکوکمپنیوں پرٹیکس بڑھانے کی تجویز دی جس کا مقصد قبل ازوقت اموات کو روکنا اور محاصل میں اضافہ شامل ہے۔

وزارت صحت کا موقف ہے کہ سگریٹ کی قیمت میں کمی کا نہ صرف تمباکوکمپنیاںسے فائدہ اٹھارہی ہیںبلکہ ادویہ سازکمپنیاں بھی تمباکونوشی کے مثاثرین سے پیسہ ہتھیا رہی ہیں۔رواں مالی سال کے بجٹ میں وزارت صحت نے ٹیکسوں میں اضافہ کرکے ذریعے سیگریٹ کی قیمتیں بڑھانے کی تجویزدی تھی لیکن مسلم لیگ ن کی حکومت نے فیڈرل ایکسائزڈیوٹی کا تیسرا درجے کا سلیپ متعارف کرتے ہوئے ٹیکسوں میں کمی کردی تھی۔اس اقدام سے نہ صرف تمباکو نوشی میں اضافہ ہوابلکہ ملک میں سگریٹ کی پیدوارمیں اضافہ ہوا۔

ایکسپریس ٹریبیون کودستیاب وزارت صحت کے نویدکامران کی طرف سے فیڈرل بورڈآف ریونیوکوبھیجے گئے خط کی کاپی کے مطابق2017-18کے بجٹ کی تیاری کے دوران وزارت نے تمام کمپنیوں کے سیگریٹ کے پیکٹ پریکساں ٹیکس بڑھانیکی تجویزایف بی آر، عالمی بنک، یونیورسٹی آف ٹورنٹو، انزہوپکنزیونیورسٹی، یونیورسٹی آف ایلینائس شیکاگو اوربیکن ہاؤس نیشنل یونیورسٹی کے پاکستان میں تمباکوپرٹیکسوں کے بار ے میں مشترکہ تحقیقی جائزے کی بنیادکی تھی جس کے تحت سیگریٹ کے فی پیکٹ پر 44 روپے تک یکساں مخصوص ایکسائزٹیکس سے تمباکونوشی کرنیوالوں کی تعداد میں 13.2فیصدتک کمی جبکہ ٹیکس محاصل میں 39ارب 50کروڑتک اضافہ ہوسکتاہے تاہم یہ تجویزمسترد کردی گئی جس سے نہ صرف ریونیوکی مد میں 40ارب روپے کانقصان ہوابلکہ تمباکونوشی میں بھی اضافہ ہوا۔

ب متعارف، خاطر خواہ ریلیف ملے گا۔ فوٹو : فائل

اسلام آباد: فیڈرل بورڈ آف ریونیو نے آئندہ مالی سال 2018-19ء کیلیے ٹیکس وصولیوں کے اہداف سمیت ٹیکس تجاویزکا ابتدائی مسودہ تیار کر لیا ہے جس کے مطابق وفاقی بجٹ میںنان فائلرز کا گھیرا تنگ کیا جا رہاہے، ٹیکس شرح میں اضافہ اور مزید سخت اقدامات کیے جائیں گے۔

وزیراعظم کے مشیر برائے ریونیو و وفاقی وزیرہارون اخترکی زیر صدارت ایف بی آر ہیڈکوارٹرز میں آج اعلیٰ سطح کے اجلاس میں یہ مسودہ پیش کیا جائے گا۔ اجلاس میں ایف بی آرکے ممبر ان لینڈ ریونیو پالیسی، ممبران لینڈ ریونیو آپریشن، ممبر کسٹمز اور ممبر آڈٹ سمیت دیگر ممبران شرکت کریںگے۔ تمام ممبران بجٹ تجاویز کے حوالے سے اپنی رائے دیں گے۔

ذرائع کا کہنا ہے کہ جو ابتدائی خدوخال تیارکئے گئے ہیں اس کے مطابق ٹیکس وصولیوں کا ہدف 4650 ارب روپے تجویز کیا گیا ہے۔ رواں مالی سال 2017-18 کیلیے ٹیکس وصولیوںکا ہدف 4025 ارب روپے مقرر کیا گیا تھا جس پر نظرثانی کرتے ہوئے 3900 ارب روپے کر دیا گیا تھا۔
ذرائع نے بتایا کہ ایف بی آر ہیڈکوارٹرز میں آج چھُٹی کے باوجود اجلاس ہوگا۔ ایف بی آرکے ممبران رواں مالی سال کی کارکردگی اور اگلے مالی سال کیلیے مرتب کردہ بجٹ تجاویزکے بارے میں پریذنٹیشن دیںگے۔

آج اجلاس میں زیر بحث آنیوالی بجٹ تجاویزکوکل اتوار کو ہونے والے چیف کمشنرز اجلاس میں بھی زیر بحث لایا جائیگا جس کے بعد انہیں حتمی شکل دی جائیگی۔ذرائع کا کہنا ہے کہ آئندہ مالی سال کیلیے ٹیکس وصولیوں میں اضافہ کی شرح پندرہ سے سترہ فیصد مقررکئے جانے کا امکان ہے جبکہ لگژری اشیاء پر کسٹم ڈیوٹی بڑھانے کی توقع ہے تاہم سیلز ٹیکس کی سترہ فیصد کی معیاری شرح برقرار رکھی جائے گی۔

ٹیکس قوانین کو سادہ و آسان بنانے کیلیے ٹیکس قوانین میں اہم ترامیم کی جا رہی ہیں جبکہ تنخواہ دار ملازمین پر مشتمل انفرادی ٹیکس دہندگان کیلیے نئی ٹیکس سلیبز متعارف کرائی جا رہی ہیں جس کے تحت انہیں خاطر خواہ ریلیف ملے گا۔
|
کراچی: اسٹیٹ بینک آف پاکستان نے رواں مالی سال کی پہلی ششماہی رپورٹ جاری کردی ہے جس کے مطابق مہنگائی اور مالیاتی خسارہ دونوں قابو میں رہے۔

رپورٹ کے مطابق صارفین کے اخراجات بڑھنے کے نتیجے میں گاڑیوں اور برقی مصنوعات جیسی پائیدار اشیا میں مضبوط نمو ہوئی جبکہ انفرا اسٹرکچر اور تعمیرات کی جاری سرگرمیوں نے سیمنٹ اور فولاد کے منسلک شعبوں کو تحریک دی ہے ، یہ بات حوصلہ افزا ہے کہ مختلف شعبوں کے بہت سے صنعتی ادارے اپنی پیداواری گنجائش بڑھانے اور مصنوعات کو متنوع بنانے پر سرمایہ کاری کر رہے ہیں۔

نجی شعبے نے بھی طویل مدتی منصوبوں کے لیے شیڈولڈ بینکوں سے قرض لینے کا سلسلہ جاری رکھا ہوا ہے ، زراعت کے شعبے میں اگرچہ خریف کی تمام فصلوں نے اچھی کارکردگی دکھائی، تاہم زیرکاشت رقبے میں کمی کے باعث گندم کی پیداوار دباؤ میں آ گئی۔

گندم، چینی اور دالوں جیسے اہم غذائی اجزا کے معقول ذخائر کے باعث ان اجناس کی قیمتیں کم رہیں، جس کی وجہ سے غذائی مہنگائی قابو میں رہی۔ سگریٹ پر عائد ڈیوٹی کے ڈھانچے میں سازگار ردوبدل سے اس کی قیمتیں کم ہو گئیں۔ مالی سال 18کی پہلی ششماہی میں قوزی (core)مہنگائی اوسطاً بلند رہی جس کی وجہ تعلیم اور صحت عامہ کی لاگتوں میں مسلسل اضافہ ہے۔ تاہم حالیہ چند مہینوں میں اس کی رفتار مستحکم ہوئی ہے۔

رپورٹ میں بتایا گیا ہے کہ مالی سال 2018 کی پہلی ششماہی میں محاصل کی وصولی میں نمو اخراجات میں ہونے والے اضافے کو پیچھے چھوڑگئی ، جو مالیاتی اظہاریوں میں وسیع البنیاد بہتری پر منتج ہوا۔ مجموعی مالیاتی خسارے کو جی ڈی پی کے 2.2 فیصد تک محدود رکھا گیا، جو گزشتہ برس کے 2.5 فیصد سے کم ہے۔ محاصل میں نمو کو بھرپور حقیقی معاشی سرگرمی، درآمدات (مقدار اور قیمتیں دونوں) اور پیٹرولیم مصنوعات کی فروخت کی بلند سطح سے تحریک ملی۔

اسٹیٹ بینک کے بلند منافع، جائیدادوں اور انٹرپرائزز ، سول انتظامیہ اور دیگر متفرق وصولیوں کے بڑھنے سے غیرٹیکس محاصل بھی گزشتہ برس کے مقابلے میں زیادہ رہے ، رپورٹ میں بتایا گیا ہے کہ اگرچہ معیشت کا حقیقی شعبہ اچھی کارکردگی کا مظاہرہ کر رہا تھا لیکن بیرونی شعبے کو دشواریوں کا سامنا کرنا پڑا ، برآمدات میں 8 مہینوں تک مسلسل اضافہ اور کارکنوں کی ترسیلات زر میں بحالی خوش آئند پیشرفت تھی لیکن بڑھتی ہوئی درآمدات نے ان کے اثرات کو زائل کر دیا۔

نتیجتاً مالی سال 2018 کی پہلی ششماہی میں جاری کھاتے کا خسارہ بڑھ کر 7.4 ارب ڈالر ہوگیا جبکہ گزشتہ برس یہ 4.7 ارب ڈالر تھا ، اگرچہ اس برس مالی رقوم کی آمد کی سطح بلند تھی ، تاہم یہ جاری کھاتے کے خسارے میں اضافے کے اثر کو زائل کرنے کے لیے ناکافی تھیں جس کے نتیجے میں اسٹیٹ بینک کے سیال ذخائر دباؤ میں آگئے اور مالی سال 2018 کی پہلی ششماہی میں پاکستانی روپے اور امریکی ڈالر کی مساوات میں 5.0 فیصد کمی ہوئی۔

آخر میں رپورٹ میں یہ کہا گیا ہے کہ پاکستانی معیشت اس جانے پہچانے موڑ پر پہنچ گئی ہے جہاں توازنِ ادائیگی کو درپیش چیلنجز مربوط اور بروقت اقدامات کے متقاضی ہیں تاکہ کلی معاشی استحکام اور نمو کی رفتار کو برقرار رکھا جاسکے ، اگر بیرونی مسائل سے نمٹ لیا جائے تو دیگر مبادیات اتنی مضبوط ہیں کہ معیشت کو پائیدار بنیاد پر بلند نمو کی راہ پر گامزن کیا جاسکتا ہے۔

 
|
اسلام آباد: چین نے آزاد تجارتی معاہدہ دوئم کے تحت پاکستان کو 90 فیصد برآمدات اور پاکستان نے چین کو67 فیصد برآمدات پر ڈیوٹی فری رسائی دینے کی پیشکش کردی ہے۔

سرکاری دستاویز کے مطابق پاک چین آزاد تجارتی معاہدہ دوئم کے تحت چین نے پاکستان کو 90 فیصد برآمدات پر ڈیوٹی فری رسائی دینے کی پیشکش کردی جس کے تحت پاکستان کی 90 فیصد مصنوعات چین کو ڈیوٹی فری برآمد ہوسکیں گی جبکہ اس کے بدلے پاکستان نے چین کو 67 فیصد برآمدات پر ڈیوٹی فری رسائی دینے کی پیشکش کی ہے جس کے ذریعے چین 67 فیصد تک مصنوعات پاکستان کو بغیر کسی ڈیوٹی کے برآمد کرسکے گا۔

دونوں ممالک نے ایف ٹی اے ٹو کے تحت ایک دوسرے کیلیے 75 فیصد تک ٹیرف لائنز کھولنے پر آمادگی ظاہر کی ہے تاہم اس حوالے سے مشاورت کا عمل جاری ہے۔

سرکاری دستاویز کے مطابق گزشتہ 5 سال میں چین سے درآمدات میں 7ارب50کروڑ ڈالر کا اضافہ ہوا اور اس عرصے میں پاکستان کی چین کیلیے برآمدات میں 85کروڑ ڈالر کی کمی ہوگئی۔

مالی سال 2013 میں چین سے سالانہ درآمدات کا حجم 6ارب 64کروڑ ڈالر تھا جو مالی سال 2017 میں بڑھ کر 14ارب 13کروڑ ڈالر ہوگیا۔ اسی طرح مالی سال 2013 میں پاکستان کی چین کیلیے برآمدات کا حجم 2ارب 61کروڑ ڈالر تھا جو سال 2017 میں کم ہوکر 1ارب 46کروڑ ڈالر رہ گیا۔

دستاویز کے مطابق پاکستان چین کو زیادہ تر کاٹن، یارن، چاول، سبزیاںاورمچھلیوں سمیت دیگر اشیا برآمد کرتا ہے جبکہ چین سے مشینری، مینوفیکچرریڈ فرٹیلائزر،آئرن، اسٹیل، گاڑیاں،گاڑیوں کے پارٹس، ٹائر اور ٹیوبس سمیت دیگر اشیا درآمد کی جاتی ہیں۔

 
|
اسلام آباد: فیڈریشن آف پاکستان چیمبر آف کامرس اینڈ انڈسٹری کے صدر غضنفر بلور نے کہاہے کہ آئی ایم ایف کی ایک حالیہ رپورٹ کے مطابق پانی کی قلت کا سامنا کرنے والے ممالک میں پاکستان کا اب تیسرا نمبر ہے جس سے اندازہ لگایا جا سکتا ہے کہ اگر پانی کو ذخیرہ کرنے کے مناسب انتظامات نہ کیے گئے تو آنے والے وقتوں میں پاکستان کی معیشت پر اس کے شدید منفی اثرات مرتب ہوں گے۔

غضنفر بلور نے کہا کہ واپڈا کی ایک رپورٹ کے مطابق پاکستان کی معیشت کو ہر سال پانی کے ضائع جانے کی وجہ سے 25 ارب روپے کا نقصان اٹھانا پڑ رہا ہے کیونکہ پاکستان کے دریا ہر سال 145ملین ایکڑ فٹ پانی حاصل کرتے ہیں جس میں سے صرف 14ملین ایکٹر فٹ پانی کو ذخیرہ کیا جاتا ہے جبکہ باقی سب پانی ضائع جاتا ہے۔


 
انھوں نے کہاکہ 1951میں پاکستان میں پانی کی فی کس دستیابی 5260کیوبک میٹر جو 2015تک کم ہو کر 940 کیوبک میٹر تک آ گئی تھی اور اگر پانی کو ذخیرہ کرنے کے انتظامات نہ کیے گئے تو 2025تک پاکستان میں فی کس پانی کی دستیابی مزید کم ہوکر صرف860کیوبک میٹر تک پہنچ جائے گی جس کے معیشت اور عوام پر تباہ کن اثرات مرتب ہوں گے پچھلے 70سال میں ملک میں صرف دو بڑے ڈیم تعمیر کیے گئے جس سے اندازہ لگایا جا سکتا ہے کہ پانی کو ذخیرہ کرنے کے بارے میں ہماری گزشتہ حکومتیں کتنی غافل رہی ہیں۔
غضنفر بلور نے کہا کہ چین نے پانی کو ذخیرہ کرنے کیلیے چھوٹے بڑے 87ہزار سے زائد ڈیم تعمیر کیے ہوئے ہیں جبکہ انڈیا نے تقریبا 3200 ڈیم تعمیر کیے ہوئے ہیں لیکن پاکستان نے پانی کو ذخیرہ کرنے کیلیے 15میٹر تک بلند صرف 150ڈیم تعمیر کیے ہیں جو مطلوبہ ضرورت سے بہت ہی کم ہیں۔


 
انہوں نے کہا کہ زیر زمین پانی کی سطح بھی اب تیزی سے نیچے جا رہی ہے اور اگر پانی کو ذخیرہ کرنے کے ذخائر جلد تعمیر نہ کیے گئے تو مستقبل میں پاکستان کی معیشت کو شدید مشکلات کا سامنا کرنا پڑے گا۔

 
|
کراچی: انٹربینک اور اوپن کرنسی مارکیٹ میں جمعرات کو بھی ڈالر کی نسبت روپے کی بے قدری جاری رہی۔

انٹربینک مارکیٹ میں ڈالر کی قدر مزید 2 پیسے کے اضافے کے سبب 115.70 روپے ہوگئی جبکہ اوپن کرنسی مارکیٹ میں ڈالر کی قدر مزید 10 پیسے کے اضافے سے 116.60 روپے کی سطح پر پہنچ گئی
|
روپے کی قدر گرنے سے غذائی اشیا کے دام متواتر بڑھنے لگے
روپے کی قدر گرنے سے غذائی اشیا کے دام متواتر بڑھنے لگےشیئرٹویٹ
بزنس رپورٹر  جمعـء 6 اپريل 2018


اوپن مارکیٹ میں کرنسی کی خرید وفروخت پرپابندی کا مطالبہ۔ فوٹو: اے ایف پی/فائل
اوپن مارکیٹ میں کرنسی کی خرید وفروخت پرپابندی کا مطالبہ۔ فوٹو: اے ایف پی/فائل


کراچی: روپے کی قدر میں کمی ملک میں اشیائے خوردونوش کی قیمتوں میں تسلسل سے اضافے کا باعث بن گئی ہے۔

کنزیومر ایسوسی ایشن آف پاکستان کے چیئرمین کوکب اقبال نے گورنر اسٹیٹ بینک سے مطالبہ کیا ہے کہ وہ اوپن مارکیٹ میں ڈالرکی خریدوفروخت پر پابندی عائد کرے کیونکہ اوپن مارکیٹ کے لیے جاری کردہ شرح تبادلہ کے مطابق ایکس چینج کمپنیاں ڈالر فراہم نہیں کرتی ہیں۔ انہوں نے کہا کہ روپے کی قدر میں مسلسل کمی سے ضروری اشیائے صرف کی قیمتوں میں اب تک 15تا 18فیصد کا اضافہ ہوگیا ہے۔


 
آئی ایم ایف کے دبائومیں ڈالر کی نسبت روپے کی قدرمیں مزید کمی سے نہ صرف درآمدی اشیا بلکہ مقامی اشیا کی قیمتوں میں بھی اضافہ ہورہا ہے جس سے پورے ملک کے صارفین شدید ذہنی اذیت کا شکارہوگئے ہیں۔

یہ دعویٰ ضرور کیاجاتا ہے کہ روپے کی قدرگھٹنے سے ملکی برآمدات میں اضافہ ہوتا ہے لیکن حقیقت یہ ہے کہ تاحال برآمدات میں کوئی اضافہ نظرنہیں آرہا ہے کیونکہ بین الاقوامی منڈیوں سے نئے برآمدی آرڈرزکے حصول میں کوئی پیش رفت دکھائی نہیں دیتی بلکہ روپے کی قدر میں کمی سے اندرون ملک پیداواری لاگت میں اضافہ ہورہا ہے۔ ان حقائق کے تناظر میں مقامی برآمدکنندگان اپنے حریف ممالک سے مسابقت نہیں کرپارہے ہیں۔


 
ڈالر کی قدر میں بے لگام اضافے کی روک تھام کے لیے تجویز ہے کہ گورنراسٹیٹ بینک اوپن مارکیٹ میں کرنسی کی خرید وفروخت پر فوری پابندی عائدکرنے کے احکامات جاری کریں۔ انہوں نے کہا کہ اوپن کرنسی مارکیٹ کی سرگرمیاںسٹہ بازوں کے زیراثر ہے لیکن افسوس اس امر پر ہے کہ ایک منتخب حکومت کی جانب سے کرنسی کنٹرول کرنے کے لیے کوئی اقدامات نظر نہیں آرہے ہیں۔


|
شبیر حسین  جمعـء 6 اپريل 2018


غیرقانونی تجارت کا نوٹس، ایف بی آراورآزادکشمیرحکومت کوٹھوس اقدامات کی ہدایت۔ فوٹو: فائل
غیرقانونی تجارت کا نوٹس، ایف بی آراورآزادکشمیرحکومت کوٹھوس اقدامات کی ہدایت۔ فوٹو: فائل


اسلام آباد: وفاقی حکومت نے انٹراکشمیر ٹریڈکے ذریعے بھارتی مصنوعات (کیلا، تازہ پھل اورسبزیاں) کی بڑے پیمانے پرغیرقانونی تجارت کا نوٹس لیتے ہوئے ایف بی آر اور آزاد کشمیر حکومت کو ہدایات جاری کی ہیں کہ وہ اس کو روکنے کیلیے ٹھوس اقدامات کرے۔

وزارت تجارت کے مطابق کیلا مقبوضہ کشمیر کی پیداوار نہیں، یہ خالص بھارتی پراڈکٹ ہے جوغیر معیاری اور مضرصحت ہے، حکومت پاکستان اپنے شہریوں کی زندگی اور صحت پر کوئی سمجھوتہ نہیں کرے گی، وزارت تجارت نے حکومت آزاد کشمیر اور ایف بی آر کو ہدایات کی ہیں کہ صرف ایسی مصنوعات اور اشیا کو سرحد پارسے آنے کی اجازت دی جائے جو دونوں ملکوں کے مابین معاہدے میں شامل ہیں۔
|
|قائمہ کمیٹی کا پاک چین تجارتی معاہدہ دوم پر تحفظات
قائمہ کمیٹی کا پاک چین تجارتی معاہدہ دوم پر تحفظاتشیئرٹویٹ
نمائندگان ایکسپریس  جمعـء 6 اپريل 2018


کمیٹی نے آرڈیننس کے ذریعے ایمنسٹی اسکیم کی مخالفت کردی۔ فوٹو: فائل
کمیٹی نے آرڈیننس کے ذریعے ایمنسٹی اسکیم کی مخالفت کردی۔ فوٹو: فائل


اسلام آباد: قومی اسمبلی کی قائمہ کمیٹی برائے خزانہ نے پاک چین آزادتجارتی معاہدہ دوم پر تحفظات کااظہار کرتے ہوئے کہاہے کہ صرف چند افراد کو نوازنے کیلیے معاہدہ کیاجارہاہے یہ معاہدہ بالکل غلط ہے چین دوست ہے مگراس کامطلب یہ نہیں کہ ہمیں کھا ہی جائے۔

قیصر احمدشیخ کی زیرصدارت اجلاس میں قائمہ کمیٹی نے پاک چین آزاد تجارتی معاہدہ دوم کے حوالے سے شدیدتحفظات کااظہارکرتے ہوئے کہاکہ چین پاکستان آزادتجارتی معاہدہ دوئم بالکل غلط ہے یہ صرف چندمخصوص افرادکونوازنے کیلیے کیاجارہاہے۔

وزیرمملکت برائے خزانہ رانا افضل نے بتایاکہ اس حوالے سے وزیر اعظم سے بات چیت کی تھی اوروزیراعظم نے اس کومنسوخ کردیاہے، ایف ٹی اے ٹو کے حوالے سے صنعتی شعبے میں تحفظات پائے جاتے تھے جنھیں دورکرنے کے بعد ہی اس پرمزیدپیش رفت کریں گے۔

کمیٹی نے صدارتی آرڈیننس کے ذریعے ایمنسٹی اسکیم کی مخالفت کرتے ہوئے سفارش کی کسی بھی اسکیم کااعلان کرنے سے قبل کمیٹی کو آگاہ کیاجائے۔

علاوہ ازیں ملک ابرار کی زیر صدارت قومی اسمبلی کی قائمہ کمیٹی برائے کشمیر وگلگت بلتستان میں انکشاف کیاگیاہے کہ کشمیر کے آرپار پاک بھارت تجارت پر کوئی چیکنگ کامیکانزم نہیں ہے۔

 
|
اسلام آباد: وفاقی حکومت نے آئندہ مالی سال 2018-19کے وفاقی بجٹ میں اسٹاک مارکیٹ میں سرمایہ کاری کرنے والے نان ریذیڈنٹ پاکستانیوں اورغیر ملکی سرمایہ کاروں کو ٹیکسوں میں خصوصی رعایت دینے اورفائلرز کیلئے تین سال سے پہلے  شیئرز وسکیورٹیز کی فروخت پرکیپیٹل گین ٹیکس کی شرح پندرہ فیصد جبکہ نان فائلرز پر 20 فیصد کرنیکی تجویز کا جائزہ لینا شروع کردیا۔

ایف بی آرکے سینئر افسرنے ’’ایکسپریس‘‘ کو بتایا کہ سکیورٹیز اینڈ ایکسچینج کمیشن کی جانب سے موصول تجاویزکا جائزہ لیا جارہا ہے اور اس حوالے سے اعلیٰ سطح کا اجلاس منعقد کیا جارہا ہے،جس میں اہم فیصلے ہوں گے،ذرائع نے بتایا کہ ایس ای سی پی کی جانب سے دی جانیوالی تجاویز میں کہا گیا ہے کہ آئندہ وفاقی بجٹ میں تین سال کے بعد فروخت کی جانے والی  ڈسپوزایبل سکیورٹیز پر کیپیٹل گین ٹیکس کی شرح صفر کی جائے۔
اس کے علاوہ ایس ای سی پی نے بجٹ میں غیر ملکی سرمایہ کاروں کو ٹیکسوں میں خصوصی رعایت دینے کی تجویز دی ہے اور کہا ہے کہ  سٹاک مارکیٹ میں سرمایہ کاری کرنیوالے غیر ملکی سرمایہ کاروں کیلئے دو سال تک سیکورٹیز کی فروخت پر دس فیصد کیپیٹل گین ٹیکس عائد کیا جائے جبکہ دو سال کے بعد فروخت پر کیپیٹل گین ٹیکس کی شرح صفر کی جائے تاہم غیر ملکی سرمایہ کاروں اور نان ریذیڈنٹ پاکستانیوں کو دی جانے والی مراعات کے غلط استعمال کو روکنے کیلئے مذکورہ مراعات کیلئے سٹاک مارکیٹ  سرمایہ کاری کو ایس سی آر اے کے ذریعے لازمی قراردیا جائے۔
|
اسلام آباد: وفاقی حکومت کی جانب سے اعلان کردہ ٹیکس ریفارمزپیکیج کے تحت تنخواہ دارانفرادی ٹیکس دہندگان کیلیے انکم ٹیکس کی سلیبزکم کرکے 4کرنے سے ملازمین کی تنخواہوں میں 2ہزارروپے سے15 لاکھ روپے سالانہ سے زائدتک کااضافہ ہوجائے گا۔

ایف بی آرکے سینئر افسر نے بتایا کہ مذکورہ اقدام پر ایف بی آرکو  شدید تحفظات ہیں ،ایف بی آر بتدریج ٹیکس کی شرح میںکمی  لانے کا حامی  ہے۔ذرائع کا کہنا ہے کہ اس وقت  ملک میں تنخواہ دار ملازمین کیلیے انکم ٹیکس کی 12 سلیبز ہیں جبکہ انکم ٹیکس سے چھوٹ کیلیے آمدنی کی حد 4 لاکھ روپے مقرر ہے اور 4 لاکھ روپے  تک کی آمدنی پر صفر انکم ٹیکس ہے مگر اب یہ حد 12 لاکھ روپے  کی جارہی ہے جس سے بڑی تعداد میں انفرادی ٹیکس دہندگان پر انکم ٹیکس کی شرح صفر ہوجائے گی۔

ذرائع کا کہنا ہے کہ تنخواہ دار ملازمین کی مجموعی تعداد 13 لاکھ49 ہزار 134 ملازمین ہے جن میں سے صرف3 لاکھ 9 ہزار 941 ملازمین انکم ٹیکس گوشوارے جمع کرارہے ہیں جبکہ 10 لاکھ38 ہزار 193 انکم ٹیکس گوشوارے جمع نہیں کرارہے۔

اس وقت تنخواہ دار ملازمین کیلیے نافذ العمل ٹیکس سلیبزکے تحت گزشتہ مالی سال کے دوران فائلرز و نان فائلرز سے مجموعی طور پر 79 ارب46 کروڑروپے کا ٹیکس ریونیو حاصل ہوا جن میں سے58 ارب 74کروڑ 60لاکھ روپے انکم ٹیکس گوشوارے جمع کرانیوالے تنخواہ دار ملازمین کی جانب سے ٹیکس جمع کرایا گیا جبکہ20ارب71 کروڑ30 لاکھ روپے نان فائلرز سے ٹیکس کٹوتی کرکے ود ہولڈنگ ایجنٹس کی جانب سے  جمع کرایا گیا جو نان فائلرز کی تعداد کے لحاظ سے انتہائی کم ہے۔

ذرائع نے مزید بتایا کہ اس وقت 4  سے 5 لاکھ روپے سالانہ آمدنی رکھنے والے ملازمین کیلیے انکم ٹیکس کی شرح کم کرکے2فیصد ہے۔ آخری سلیب میں آنے والے 70 لاکھ روپے سالانہ سے زائد آمدنی  والے تنخواہ دار ملازمین کی آمدنی پر  14 لاکھ 22 ہزار روپے فکس اور 70 لاکھ سے اوپر والی باقی آمدنی پر 30 فیصد ٹیکس عائد ہے مگر نئی مجوزہ ٹیکس سلیبز میں 24 لاکھ روپے سے  48 لاکھ روپے سالانہ تک کی آمدنی والے تنخواہ دار ملازمین کو صرف 10فیصد ٹیکس دینا ہوگا جس سے ان ملازمین کو  7 لاکھ روپے سالانہ سے زائدکا اضافہ ہوگا۔

اسی طرح موجودہ ٹیکس آخری سلیب 48 لاکھ روپے سالانہ سے زائد کی رکھی گئی ہے جس کے تحت آئندہ 48 لاکھ روپے سالانہ سے زائد تنخواہ لینے والے ملازمین کو صرف15 فیصد ٹیکس دینا پڑے گا جس سے انہیں15لاکھ روپے سالانہ سے زائد کا فائدہ ہوگا۔

 


|
لاہور: وفاقی وزیر تجارت و ٹیکسٹائل پرویز ملک نے کہا ہے کہ اسٹیل پر ریگولیٹری ڈیوٹی جلد ختم کردی جائے گی جبکہ لاہور چیمبر کے مطالبے پر چین سے فری ٹریڈ ایگریمنٹ کا دوسرا مرحلہ موخر کردیا گیا ہے۔

لاہور چیمبر کے صدر ملک طاہر جاوید سے خصوصی ملاقات میں وفاقی وزیر نے کہا کہ کاروباری برادری کے مسائل حل کرنا حکومت کی اولین ترجیح ہے، ملک کی برآمدات کو بڑھانے کے لیے ٹھوس اقدامات کیے جارہے ہیں جن کے اچھے نتائج برآمد ہورہے ہیں۔ اس موقع پر سیکریٹری کامرس جاوید، ڈی جی ٹریڈ پالیسی محمد اشرف اور لاہور چیمبر کے سیکریٹری جنرل شاہد خلیل بھی موجود تھے۔

پرویز ملک نے کہا کہ پاکستانی مصنوعات کیلیے نئی منڈیوں پر خصوصی توجہ دی جا رہی ہے، معاشی استحکام کیلیے کاروباری برادری کا کردار بہت اہم ہے، تاجر برآمدات کے فروغ کی راہ میں حائل رکاوٹوں کی نشاندہی کریں اور ویلیوایڈیشن و برانڈنگ پر خاص توجہ دیں۔

لاہور چیمبر کے صدر ملک طاہر جاوید نے کہا کہ زیادہ پیداواری لاگت، تجارت کیلیے نئی مصنوعات اور نئی منڈیوں و ٹیکنالوجی کا فقدان اور عالمی معیارات سے غیرمطابقت برآمدات کے فروغ میں آڑے آرہی ہے، حکومت کو ان پر توجہ دینا ہوگی۔ انہوں نے کہا کہ ویلیوایڈیشن میں حکومت کاروباری برادری کی مدد اور ٹیکنالوجی فراہم کرے، اس سے عالمی منڈی میں پاکستانی مصنوعات کی قدر بڑھے گی۔

ملک طاہر جاوید نے کہا کہ محدود برآمدات کی بڑی وجہ چند ممالک پر انحصار بھی ہے، نئی منڈیوں تک رسائی حاصل کیے بغیر برآمدات کو فروغ دینا ممکن نہیں۔ انہوں نے کہا کہ پاکستان کو افریقہ، لاطینی امریکا، وسط ایشیائی ریاستوں، روس اور آسٹریلیا وغیرہ کے ساتھ ترجیحی تجارت کے ایسے معاہدے کرنے چاہئیں جو ان ممالک کو پاکستانی برآمدات بڑھانے میں مددگار ثابت ہوں۔

انہوں نے کہا کہ پاکستان نے چین، بنگلہ دیش ، سری لنکا اور ملائیشیا کے ساتھ آزاد تجارت کے معاہدے کیے مگر اکثر کے ساتھ تجارت میں بھاری خسارے کا سامنا ہے، حکومت عالمی معیارات سے ہم آہنگی میں کاروباری برادری کی مدد کرے۔

 

|
ارشاد انصاری  جمعرات 5 اپريل 2018


پی ایس ایکس اندراج پرنئی شریعہ کمپلائنٹ فرمزکوبجٹ میں30فیصداضافی ٹیکس کریڈٹ کی تجویزکابھی جائزہ۔ فوٹو ڈیزائن: جمال خورشید/ فائل
پی ایس ایکس اندراج پرنئی شریعہ کمپلائنٹ فرمزکوبجٹ میں30فیصداضافی ٹیکس کریڈٹ کی تجویزکابھی جائزہ۔ فوٹو ڈیزائن: جمال خورشید/ فائل


اسلام آباد: وفاقی حکومت نے آئندہ بجٹ میں ملک میں بیمہ زندگی سمیت مختلف انشورنس اسکمیوں کو فیڈرل ایکسائز ڈیوٹی سے چھوٹ اور ملک میں اسلامک کیپٹل مارکیٹ ڈیولپ کرنے کیلیے پاکستان اسٹاک ایکس چینج میں رجسٹریشن پر نئی شریعہ کمپلائنٹ کمپنیوں کو30 فیصد اضافی ٹیکس کریڈٹ دینے کی تجویز پرغور شروع کردیاہے۔

’’ایکسپریس‘‘ کو دستیاب دستاویز کے مطابق سیکیورٹیز اینڈ ایکسچینج کمیشن آف پاکستان کی جانب سے ایف بی آرکو مالی سال 2018-19 کے بجٹ کیلیے جامع تجاویز پیش کی ہیں جن کا جائزہ لیا جارہا ہے۔

ایف بی آر حکام کا کہنا ہے کہ ایس ای سی پی نے انشورنس سیکٹر کو فروغ دینے کیلیے لائف انشورنس، ہیلتھ انشورنس، برآمدات کیلیے میرین انشورنس،کراپ انشورنس، لائیواسٹاک انشورنس اور دیگر مائیکرو انشورنس پروڈکس سمیت دیگر اقسام کی نان لائف انشورنسز کو فیڈرل ایکسائز ڈیوٹی سے مستثنیٰ قرار دینے کی تجاویز دی ہیں جبکہ ملک میں اسلامک کیپٹل مارکیٹ ڈیولپ کرنے کے لیے پاکستان اسٹاک ایکس چینج پر لسٹ ہونے والی نئی شریعہ کمپلائنٹ کمپنیوں کو 30فیصد اضافی ٹیکس کریڈٹ کی سہولت دینے کی تجویز بھی دی گئی ہے

اس کے علاوہ ایسیٹ مینجمنٹ کمپنیوں اور ریئل اسٹیٹ انویسٹمنٹ ٹرسٹ مینجمنٹ کمپنیوںکے لیے کم ازکم ٹیکس کے لیے ٹیکس ایئر 2015 سے پہلے والی صورتحال کو بحال کرنے کی تجویز دی گئی ہے۔

دستاویز میں کہا گیا کہ ایسٹ مینجمنٹ کمپنیوں کے لیے گراس فیس پر عائد کردہ 8فیصد کم ازکم ٹیکس کی شرح غیرمنصفانہ ہے۔ دستاویز کے مطابق ایس ای سی پی کی لائسنس یافتہ ایسٹ مینجمنٹ کمپنیوں اور ریئل اسٹیٹ انویسٹمنٹ ٹرسٹ (ریٹ) مینجمنٹ کمپنیوں کے لیے کم ازکم ٹیکس کی شرح گھٹا کر1فیصد کرنے کی تجویز ہے۔

اس حوالے سے ایف بی آر کے سینئر افسر کا کہنا ہے کہ ایس ای سی پی کی جانب سے موصول ہونے والی تجاویز کا جائزہ لیا جارہا ہے اور قابل عمل تجاویز کو آئندہ مالی سال کے وفاقی بجٹ میں شامل کیا جائے گا۔

 
|
اسلام آباد: چین کے ڈپٹی چیف آف مشن لی جیان ژاؤ نے کہاہے کہ مغربی کمپنیوں نے گزشتہ 5 سال کے دوران پاکستان میں سرمایہ کا ری کا موقع کھو دیا ہے۔

لی جیان ژاؤ نے کہاہے کہ سی پیک کے حوالے سے یہ افواہیں گردش کررہی ہیں کہ چائنہ نے سی پیک منصوبوں پر کام کرنے کے لیے اپنے قیدی پاکستان میں بھیجے ہیں۔ ایسا کچھ نہیں، چین اور پاکستان کی انڈ سٹری کے درمیان جوائنٹ وینچر کا آپشن بہترین ہے۔ 85 ملین نوکریاں چائنہ سے شفٹ ہو رہی ہیں یہ نوکریاں افریقہ اور دیگر ممالک میں جا رہی ہیں تو پاکستان میں کیوں نہ آئیں۔

انہوں نے کہا کہ سی پیک منصوبوں سے پاکستان کے توانائی بحران پر قابو پالیا گیا سی پیک کا مغربی روٹ 2018اور مشرقی روٹ 2019تک مکمل ہوجائے گا۔ بہت سی مغربی کمپنیوں نے گزشتہ 5 سال کے دوران پاکستان میں سرمایہ کا ری کا موقع کھو دیا ہے۔ میں پر امید ہوں دیگر ملک بھی چائنہ کی پیروی کرتے ہوئے پاکستان میں سرمایہ کا ری کریں گے۔ وہ کیسٹرل نوبل پلس کے زیر اہتمام3 سے 5 مئی کو لاہور میں ہونے والی سی پیک انٹرنیشنل انڈ سٹریل، ٹریڈ، لاجسٹکس، انوسٹمنٹ اینڈ رئیل سٹیٹ کانفرنس کی تعارفی تقریب سے خطاب کررہے تھے۔

اس موقع پر سی پیک کے پراجیکٹ ڈائریکٹر ڈاکٹر حسن داؤ د بٹ ، اسلام آباد چیمبر آف کامرس اینڈ انڈ سٹری کے صدر شیخ عامر وحید، کیسٹرل گروپ کے طاہر کاظمی، شاہد کیانی و دیگر بھی موجو د تھے۔

چین کے ڈپٹی چیف آف مشن لی جیان ژاؤ نے کہاکہ سی پیک ایک نئے مرحلے میں داخل ہو رہا ہے اب ہم انڈ سٹریلائزیشن کے مرحلے کی طر ف جا رہے ہیں۔ 5 سال پہلے پاکستان کو لو ڈ شیڈنگ کا سامنا تھا اب کا فی بہتر ہے انفراسٹرکچر بھی بہتر ہو رہا ہے۔

انہوں نے کہاکہ ہم چائنہ کے بجائے پاکستان میں یہاں کی مقامی لیبر کو ترجیح دیں گے کیوںکہ یہ سستی ہے پاکستان میں لیبر کاسٹ ایک بڑا فائدہ ہے جبکہ پاکستانی انڈ سٹری اور مقامی لوگ مارکیٹنگ ، ٹیکسیشن اور دیگر چیزوں کا بہترین ادراک بھی رکھتے ہیں۔ انھوں نے کہاکہ سی پیک منصوبے کے تحت ریل کی رفتار بڑھنے سے ٹریول ٹائم کم ہو گا۔

 
|
مصنوعی ذہانت سے لیس انسان نما روبوٹوں کا دائرہ کار تیزی سے وسعت اختیارکررہا ہے۔

ابتدائی دور میں یہ خودکار مشینیں کارساز فیکٹریوں سمیت چند ایک صنعتوں میں استعمال ہوتی تھیں۔ پھر ٹیکنالوجی میں ہونے والی ترقی کے ساتھ ساتھ ان کی استعداد کار میں اضافہ اور استعمال متنوع چلاگیا۔ بالخصوص مصنوعی ذہانت ( آرٹیفیشل انٹیلی جنس) جس کے لیے عرف عام میں اے آئی کی اصطلاح استعمال ہوتی ہے، کے ظہور کے بعد روبوٹوں کے ایک نئے دور کا آغاز ہوا۔

اے آئی خودکار مشینوں میں انسانوں کی طرح سوچنے اور سمجھنے کی صلاحیت پیدا کررہی ہے۔ وہ مرحلہ اگرچہ بہت دور ہے جب مشینیں کُلی طور پر انسانوں جیسی ذہانت اور سمجھ بُوجھ کی حامل ہوجائیں، لیکن اس جانب پیش رفت تیزی سے ہورہی ہے۔ اسی لیے مایۂ ناز سائنس داں اسٹیفن ہاکنگ نے بھی اے آئی کو انسانیت کی بقا کے لیے خطرہ قرار دیا تھا۔

بہرحال اے آئی اور دیگر ٹیکنالوجیز کے ملاپ سے بنائے گئے انسان نما روبوٹوں سے، جنھیں ہیومنائیڈ کہا جاتا ہے، وہ کام لیے جارہے ہیں جو قبل ازیں انسان انجام دیا کرتے تھے۔ مثلاً یہ ریستورانوں، ہوٹلوِں اور بینکوں وغیرہ میں استقبالیہ کلرک کی ذمہ داریاں انجام دے رہے ہیں۔ انسانوں کی تفریح طبع کے لیے بھی ہیومنائیڈ بنالیے گئے ہیں، کھلاڑی روبوٹ بھی میدان میں اتر آئے ہیں۔

مصنوعی ذہانت کی حامل مشینوں کی وجہ سے کتنے ہی انسان اپنے روزگار سے ہاتھ دھوبیٹھے ہیں۔ ماہرین متنبہ کررہے ہیں کہ آنے والے برسوں کے دوران لاکھوں انسان ملازمتوں سے محروم ہوجائیں گے کیوں کہ روزمرّہ زندگی کے بیشتر شعبوں میں ان کی جگہ انسان نما روبوٹ لے لیں گے۔

مصنوعی ذہانت سے لیس روبوٹ کا دائرہ عمل اب انسانی وسائل ( ہیومن ریسورس ) کے شعبے تک وسیع ہوگیا ہے، اور اس شعبے سے منسلک افراد کے لیے بھی خطرے کی گھنٹی بج گئی ہے۔ ایک روسی کمپنی نے ایسا روبوٹ تیار کرلیا ہے جو ملازمت کے امیدواروں کے انٹرویوز کرسکتا ہے۔ اس روبوٹ کو خوب رُو عورت کی شکل دی گئی ہے۔

اہم بات یہ ہے کہ کئی بین الاقوامی کمپنیوں نے ویرا نامی روبوٹ کی خدمات حاصل کرلی ہیں۔ فی الحال ویرا کو نچلے درجے کے ملازمین جیسے کلرک، ویٹرز اور مزدور وغیرہ بھرتی کرنے میں معاونت کی ذمہ داریاں سونپی گئی ہیں۔
ویرا ملازمت کی نوعیت کے لحاظ سے، ملازمتوں کی پانچ ویب سائٹس پر موجود سی وی ز میں سے انتخاب کرکے متعلقہ فرد کو ٹیلی فون کرتی ہے، اور اسے ملازمت کے بارے میں تفصیلات سے آگاہ کرتے ہوئے انٹرویو کا وقت طے کرتی ہے۔ پھر فون پر یا ویڈیوچیٹ کے ذریعے وہ امیدواروں کے انٹرویوکرتی ہے، اور غیرموزوں امیدواروں کو فہرست سے خارج کرتی چلی جاتی ہے۔

آخر میں صرف دس فی صد امیدوار بچتے ہیں۔ فی الحال ویرا کو امیدوار کے حتمی انتخاب یا کسی کو ملازمت سے برخاست کرنے کا اختیار نہیں سونپا گیا۔ وہ سیکڑوں لوگوں کے انٹرویو کرنے کے بعد موزوں ترین امیدواروں کے نام پیش کردیتی ہے۔ بعدازاں متعلقہ افسران ان میں سے انتخاب کرلیتے ہیں۔

ویرا کی خالق کمپنی اسٹرے فورے کے شریک بانی الیگزینڈر یوراکسن کہتے ہیں کہ امیدواروں کا انتخاب ایک تھکادینے والا کام ہے۔ ہمیں سیکڑوں امیدواروں کے انٹرویوکرنے کے بعد ان میں سے موزوں افراد کا انتخاب کرنا ہوتا ہے۔ اس میں بہت وقت صرف ہوجاتا ہے۔ اگر کوئی ہمیں صرف چند ایک موزوں ترین امیدواروں کے نام دے دے کہ ان میں سے منتخب کرلیں تو وقت اور وسائل کی بے حد بچت ہوگی۔ ویرا کی تخلیق کے پس پردہ یہی ضرورت تھی۔

شعبہ افرادی قوت کے افسران کو امیدواروں کے انٹرویو کرنے میں کئی روز بلکہ بعض اوقات کئی کئی ہفتے اور مہینے لگ جاتے ہیں لیکن ویرا سیکڑوں امیدواروں کے انٹریو ایک ہی وقت میں کرنے کی صلاحیت رکھتی ہے۔ اس طرح یہ ان بڑی کمپنیوں کے لیے بہت موزوں ثابت ہوگی جہاں ملازمین کی تعداد ہزاروں میں ہوتی ہے۔ اس کی خدمات حاصل کرنے سے وقت اور وسائل دونوں کی بچت ہوگی۔

ویرا کو اے آئی کے ساتھ ساتھ اسپیچ ری کگنیشن کی صلاحیت سے بھی لیس کیا گیا ہے۔ اس ٹیکنالوجی کی مدد سے یہ روبوٹ پیچیدہ اہداف حاصل کرنے کے علاوہ روانی سے گفت و شنید بھی کرسکتا ہے۔

ویرا کی تربیت کے لیے ماہرین نے ٹیلی ویژن، وکی پیڈیا اور دوسرے ذرائع ابلاغ سے تقریر اور تحریر کی تیرہ ارب سے زائد مثالوں سے مدد لی۔ چناں چہ اپنی یادداشت میں محفوظ ان ارب ہا مثالوں کی مدد سے اس کے لیے بات کرنا اور سمجھنا بہت آسان ہے۔ اگلے مرحلے میں روسی کمپنی کے ماہرین ویرا کو غصے، خوشی اور مایوسی کے جذبات کی پہچان کرنا سکھائیں گے۔

 
|
کراچی: پاکستان بھر میں گزشتہ 4 ہفتوں سے سیمنٹ کی قیمتوں میں اضافے کارجحان ہے۔

انڈسٹری ذرائع کے مطابق مارکیٹ میں اب تک سیمنٹ کی قیمت 60 روپے فی بوری ہوچکی ہیں، گزشتہ چند روز میں نرخ 10روپے بڑھے، لاہور میں سیمنٹ کی قیمتوں میں سب سے زیادہ 50سے60روپے کا اضافہ ہوا جس سے سیمنٹ کی قیمت 590 روپے فی بوری ہوگئی۔

جے ایس گلوبل کیپٹل لمیٹڈ کے عاطف ظفر نے بتایا کہ کوئل کی قیمتوں میں اضافہ، روپے کی 5فیصد بے قدری اور ٹھوس طلب سیمنٹ کی قیمتوں میں اضافے کی بڑی وجہ ہیں۔

عارف حبین لمیٹڈ انویسٹر واچ کی ہفتہ وار پرائس اپ ڈیٹ کے مطابق ملک میں سیمنٹ کی اوسط قیمت 2 اپریل کو بڑھ کر 543روپے فی بوری ہوگئی جو 26 فروری کو 521روپے تھی۔

 
|
کراچی: جاپانی برانڈ ڈاٹسن گاڑیاں تیار کرنے والی نسان موٹر کمپنی لمیٹڈ اور گندھارا نسان لمیٹڈ کے درمیان پاکستان میں ڈاٹسن گاڑیوں کی پیداوار کے لیے شراکت داری کا معاہدہ طے پاگیا ہے۔

معاہدے کے مطابق پاکستان میں ڈاٹسن اور نسان گاڑیوں کی پیداوار کے لیے 4 سال کے عرصے میں 4.5ارب روپے کی سرمایہ کاری کی جائیگی۔ گاڑیوں کی پیداوار 2019کی پہلی سہ ماہی سے شروع ہوگی جبکہ 2000کے لگ بھگ افراد کو براہ راست روزگار میسر ہوگا۔

اس سلسلے میں گزشتہ روز معاہدے کی تقریب کراچی میں منعقد ہوئی جس میں گندھارا کے چیف ایگزیکٹو آفیسر احمد قلی خان اور نسان موٹرز کے سینئر وائس پریزیڈنٹ پیمان کارگر نے معاہدے پر دستخط کیے اور صحافیوں کو اس شراکت داری اور گاڑیوں کی مقامی سطح پر پیداوار کے منصوبے کی تفصیلات سے آگاہ کیا۔

احمد قلی خان نے بتایا کہ نسان موٹر کمپنی لمٹیڈ پاکستان میں ڈاٹسن ماڈلزکی پیداوار شروع کررہا ہے۔ اس مقصد کے لیے آٹوموٹیو پارٹنرز، گندھارا نسان لمٹیڈکے ساتھ مینوفیکچرنگ اور لائسنسنگ کا معاہدہ کیا گیا ہے۔

اس معاہدے کے تحت گندھارا نسان لمیٹڈکے ساتھ اشتراک میں،پاکستان کی مارکیٹ میں ڈسٹری بیوشن اوروسیع تر رسائی کو ممکن بنایا جائے گا، جہاں نئی کاروں کی طلب سالانہ دو لاکھ گاڑیوں سے تجاوز کرچکی ہے۔یہ اقدام نسان موٹرز کی حکمت عملی کا حصہ ہے جس کا مقصد دنیا بھر میں آٹوموٹیو کی ابھرتی ہوئی مارکیٹوں میں اپنا کردار بڑھانا اور صارفین کی بڑھتی ہوئی طلب کے مطابق نئی ٹیکنالوجی، برانڈز اور مصنوعات متعارف کرانا ہے۔

اس حوالے سے نسان موٹرز کے سینئر وائس پریزیڈنٹ، پیمان کارگر نے کہا کہ پاکستان کی آٹوموٹیو مارکیٹ میںڈاٹسن کی آمد، مقامی مینوفیکچرنگ انفرااسٹرکچر کی ترقی کے تسلسل اورموثر اقتصادی سرگرمیوں کی جانب ایک نمایاں قدم ہے۔ ہمیں یقین ہے کہ اس منصوبے میں پاکستانی حکومت کے قریبی تعاون اورمعاونت سے قومی معیشت، صارفین ،شراکت داروں اور نسان موٹرز کوپائیدار فوائد حاصل ہوں گے۔

نسان موٹرز اور گندھار ا مل کر پورٹ قاسم کراچی میں گندھارا کے پلانٹ کو عالمی معیار کے مینوفیکچرنگ پلانٹ میں تبدیل کریں گے۔اس منصوبے کو حکومت پاکستان کی آٹوموٹیو ڈیولپمنٹ پالیسی کے تحت’براؤن فیلڈ‘ کیٹگری کا درجہ دیا گیا ہے۔

گندھارا کے چیف ایگزیکٹو آفیسر احمد قلی خان خٹک نے کہا کہ یہ معاہدہ عالمی معیار کی سہولتیں اور بہترین جاپانی انجنیئرنگ ٹیکنالوجی متعارف کرائے گا۔مقامی طور پر پرزہ جات کی تیار ی اور آٹو سپلائر انڈسٹری کی ترقی سے پاکستان کوتکنیکی معاونت حاصل ہو گی اورجاپان کے ساتھ شراکت داری کو فروغ ملے گا۔


|
کراچی: بین الاقوامی بلین مارکیٹ میں فی اونس سونے کی قیمت10 ڈالر کی کمی سے1338 ڈالر کی سطح پر پہنچ گئی۔

فی اونس سونے کی قیمت10 ڈالر کی کمی سے1338 ڈالر کی سطح پر پہنچنے کے باعث مقامی صرافہ مارکیٹوں میں بھی بدھ کو فی تولہ اور فی دس گرام سونے کی قیمتوں میں بالترتیب200 روپے اور171 روپے کی کمی واقع ہوئی جس کے نتیجے میں کراچی حیدرآباد سکھر ملتان فیصل آباد لاہور اسلام آباد راولپنڈی پشاور اور کوئٹہ کی صرافہ مارکیٹوں میں فی تولہ سونے کی قیمت گھٹ کر59000 روپے اور فی دس گرام سونے کی قیمت گھٹ کر50571 روپے ہوگئی۔

اس کے برعکس فی تولہ چاندی کی قیمت بغیرکسی تبدیلی کے780 روپے اور فی دس گرام چاندی کی قیمت668.57 روپے پرمستحکم رہی ہے۔
|

 اسلام آباد:  فیڈرل بورڈ آف ریونیو (ایف بی آر) نے ٹیکس دہندگان کے لیے انٹرنیٹ بینکنگ، اے ٹی ایم،موبائل بینکنگ سمیت دیگر آن لائن ذرائع سے ٹیکس واجبات جمع کروانے کا طریقہ کارمتعارف کروادیا ہے۔

’’ایکسپریس‘‘ کو دستیاب دستاویزکے مطابق ایف بی آر نے باقاعدہ طور پر نوٹیفکیشن جاری کردیا ہے جس میں کہا گیا ہے کہ تمام ٹیکس دہندگان انکم ٹیکس، سیلز ٹیکس، کسٹمز ڈیوٹی اور فیڈرل ایکسائز ڈیوٹی کے واجبات متبادل ڈلیوری چینل (اے ڈی سی) سسٹم کے تحت انٹرنیٹ بینکنگ، اے ٹی ایم، موبائل بینکنگ سمیت دیگر آن لائن ذرائع سے ٹیکس واجبات جمع کرواسکیں گے۔
نوٹیفکیشن میں مزید کہا گیا ہے کہ ٹیکس دہندگان اپنے کسی بھی کمرشل بینک اکاؤنٹ سے انٹرنیٹ بینکنگ، اے ٹی ایم، موبائل بینکنگ کے ذریعے کہیں سے بھی اپنے ٹیکس واجبات جمع کرواسکتے ہیں۔ اس اقدام سے نظام میں مزید بہتری آئے گی اور پاکستان میں کاروبار کرنے میں آسانی پیدا ہوگی۔
ایف بی آر کی جانب سے جاری کردہ نوٹیفکیشن میں بتایا گیا ہے کہ ٹیکس دہندگان کوانٹرنیٹ بینکنگ، اے ٹی ایم، موبائل بینکنگ سمیت دیگر آن لائن ذرائع سے ٹیکس واجبات جمع کروانے کے لیے پہلے مرحلے میں ایف بی آرسسٹم سے لاگ ان ہونا ہوگا اور پہلے کی طرح پیمنٹ سلپ آئی ڈی (پی ایس آئی ڈی) تیار کرنا ہوگی مگر پی ایس آئی ڈی پر اے ڈی سی پیمنٹ موڈ کا انتخاب کرنا ہوگا اور ٹیکس دہندگان کو مزید پراسیس کے لیے پی ایس آئی ڈی نمبر نوٹ کرنا ہوگا۔

تیسرے مرحلے میں ٹیکس دہندگان کو اپنے متعلقہ بینک اکاؤنٹ کے ذریعے آن لائن بینکنگ سسٹم سے لاگن ان ہو ہوگا اور اس کیلیے اپنے کمپوئٹر کے ذریعے اور موبائل بینکنگ کے ذریعے لاگن ان ہوں گے یا پھر اے ٹی ایم کے ذریعے ٹیکس واجبات ٹرانسفر کریں گے اور اپنی پی ایس آئی ڈی نمبر انٹر کریں گے جس پر ٹیکس دہندگان کے سامنے ٹیکس واجبات کی ادائیگی کے لیے تفصیلات اسکرین پر آجائیں گی جس کی تصدیق کرنے کے بعد پیمنٹ کی جاسکے گی اور ٹیکس دہندہ کی جانب سے ٹیکس کی رقم ادا کرنے کی تصدیق کے تین گھنٹے کے اندر اندر رقم کی ادائیگی کے نشانات اور سائن آجائیں گے جس کے بعد ٹیکس دہندہ کو ای میل کے ذریعے کمپوٹرائزڈ پیمنٹ رسید موصول ہوجائے گی اور موبائل فون پر تصدیقی ایس ایم ایس بھی موصول ہوجائے گی اور ساتھ ہی کمپیوٹرائزڈ پیمنٹ رسید ایف بی آر کے سسٹم پر بھی دستیاب ہوگی۔
|
کراچی:  وفاقی سیکریٹری تجارت یونس ڈھاگا نے کہاہے کہ رواں مالی سال کا23.1 ارب ڈالر مالیت کا برآمدی ہدف حاصل کرلیا جائے گا رواں مالی سال کے ابتدائی 8 ماہ میں ملکی برآمدات میں13 فیصد کا اضافہ ہوا ہے۔

چین کے ساتھ ایف ٹی اے ہوتے ہی اگرچہ پاکستان کوتجارتی بنیادوں پر فائدہ پہنچا لیکن بعد ازاں چین کی آسیان ممالک کی جانب سے توجہ بڑھنے سے پاک چین فری ٹریڈ ایگریمنٹ کے مطلوبہ فوائد حاصل نہیں ہو سکے ہیں، تاہم وزارت تجارت چین کے ساتھ ایف ٹی اے کا ازسرنوجائزہ لے رہی ہے اور اس سلسلے میں مذاکرات کا دوسرا دوراپریل میں ہوگا۔ منگل کو کراچی ایکسپو سینٹر میں 19 ویں بین الاقوامی ٹیکسٹائل ایشیا نمائش کے افتتاح کے بعد میڈیا سے بات چیت کے دوران انھوں نے کہا کہ چین سے درآمدہونے والی مصنوعات کی انڈرانوائسنگ پر قابو پانے کے لیے حکمت عملی وضع کی جارہی ہے۔


 
مارکیٹ رسائی، پیداواری لاگت اورزرمبادلہ کی شرح تبادلہ جیسے مسائل ٹیکسٹائل مصنوعات کی برآمدات میں مطلوبہ اضافے کی راہ میں رکاوٹ ہیں، خطے میں پاکستان کی ٹیکسٹائل مصنوعات کے معیار کو بلند کرنے کے لیے جدید ٹیکنالوجی کی اشد ضرورت ہے اور جب تک صنعتی شعبے میں اپ گریڈیشن اور تازہ سرمایہ کاری نہیں ہوگی اس وقت تک صنعت کاری اور برآمدات متاثر رہیں گی۔ ایک سوال پر انہوں نے کہا کہ پاکستانی روپے کی قدر کا تعین اگر درست رہے گا تو پاکستانی مصنوعات کا بیرونی خریدار اورمقامی فروخت کنندگان دونوں کو فائدہ ہوگا، حکومت سرمایہ کاری اور برآمدات میں اضافے کے لیے متحرک ہے جبکہ ایس ایم ای سیکٹر کے فروغ پر خصوصی توجہ دی جارہی ہے۔انہوں نے کہا کہ جی ایس پی پلس اسٹیٹس کی مدت میں توسیع خوش آئند امر ہے جس سے سب سے زیادہ ویلیوایڈڈ ٹیکسٹائل سیکٹرکو فائدہ پہنچا ہے۔

 

نمائش کے منتظم ڈاکٹرخورشید نظام نے بتایا کہ تین روزہ ٹیکسٹائل ایشیا نمائش میں چین ، اٹلی، جاپان، متحدہ عرب امارات، اوریورب سمیت دنیا کے 27 ممالک سے1200 سے زائد غیرملکی شرکت کررہے ہیں جبکہ چین کے صوبہ زی جیانگ کی 150 کمپنیاں پہلی بار پاکستان آئی ہیں اور ان کمپنیوں کا علیحدہ پولین قائم کیا گیا ہے،نمائش میں 70 فیصد شمولیت چین کی ہے جوپاکستانی سرمایہ کاروں کے ساتھ مل کر جوائنٹ وینچر کرنا چاہتے ہیں بلکہ وہ یورپین معیارکی جدید ٹیکنالوجی کی حامل ٹیکسٹائل مشینری بھی پاکستان کو فراہم کرنے کی پیشکش کررہے ہیں۔
اس موقع پر چین کے صوبے زی جیانگ کے کامرس اینڈ ٹریڈ ڈپارٹمنٹ کی ڈائریکٹرلی یانگ نے کہا کہ سی پیک دونوں ملکوں کی لازوال دوستی کا مظہر ہے، پاکستان کی ٹیکسٹائل مصنوعات میں جدت کے لیے ہرممکن تعاون کریں گے، کراچی آکر ابھرتے ہوئے پاکستان کی سچائی جان لی ہے۔ انہوں نے کہا کہ رواں سال پاکستان کے شعبہ ٹیکسٹائل کے ساتھ چینی کمپنیوں کے متعدد معاہدے متوقع ہیں۔


|
کراچی:  تعمیراتی شعبے میں کاروبار کوآسان اورپاکستان کی بین الاقوامی درجہ بندی بہتر بنانے کے لیے مالی سال2018-19 کے وفاقی بجٹ میں اس شعبے کے لیے فکسڈ ٹیکس ریجیم کو بحال کیاجائے۔

ایسوسی ایشن آف بلڈرز اینڈ ڈیولپرز (آباد) کی جانب سے ایف بی آر کوارسال کردہ بجٹ تجاویز میں کہا گیا ہے کہ یکم جولائی 2018 سے منظور ہونے والے تعمیراتی منصوبوں کے لیے ایف ٹی آر لازمی جبکہ مذکورہ تاریخ سے قبل کے منظور شدہ تعمیراتی منصوبوں کے لیے بلڈرز اور ڈیولپرز کو اختیار حاصل ہونا چاہیے کہ وہ موجودہ ٹیکس نظام کے ذریعے یا ایف ٹی آر کے ذریعے ٹیکس ادا کرنا چاہتے ہیں۔ تجاویز میں کہا گیاکہ بیرون ممالک مقیم اور مقامی پاکستانیوں سے پہلے یونٹ کی خریداری پر پیسے کے ذرائع نہ پوچھیں جائیں اور یہ سہولت اسٹاک ایکسچینج میں سرمایہ کاری کی طرح کم از کم 3 برس تک ہونی چاہیے۔

کم لاگت جائیدادوں پر ود ہولڈنگ ٹیکس کی چھوٹ 40 لاکھ سے بڑھا کر 80 لاکھ روپے کی جائے، تعمیراتی صنعت کو محفوظ بنانے کے لیے سریا پر نافذ آر ڈی اور اضافی آر ڈی ختم کی جائے جس کے نتیجے میں تعمیراتی لاگت 15 فیصد کم ہوگی، وفاقی اور صوبائی حکومتیں مل بیٹھ کر ایک ویلیوایشن میزانیہ تشکیل دیں اور اس کے ساتھ جائیداد کی اصل قدر پر منتقلی کے وفاقی اور صوبائی ٹیکسوں میں کمی کی جائے اور اس نظام کو ابتدائی طور پر اسلام آباد میں نافذ کیا جاسکتا ہے، انتظامیہ،آباد،ایف بی آر اور دیگر اسٹیک ہولڈرز مشترکہ طور پر ورکنگ گروپ تشکیل دیں جو ان ماڈیلیٹیز پر کام کرکے اسے وفاقی بجٹ 2018 میں نافذ کرسکے۔

وفاقی حکومت ود ہولڈنگ ٹیکس،ایڈوانس ٹیکس اور گین ٹیکس کی مد میں خریدار اور فروخت کنندہ سے 3 تا 8 فیصد کے بجائے مجموعی طور پر 1فیصد ٹیکس وصول کرے جبکہ پراپرٹی ٹرانسفر ٹیکس 3 سے 8 فیصد یا اصل مارکیٹ ویلیو کے ایک فیصد(جو بھی زیادہ ہو) لیاجائے، صوبائی اور مقامی حکومتوں کا مجموعی ٹیکس مثلاً اسٹیمپ ڈیوٹی، رجسٹریشن چارجز،کیپٹل ویلیو ٹیکس ٹاؤن ٹیکس مجموعی طور پر سیل ڈیڈ کے 1 فیصد سے زیادہ نہ ہوں، صوبائی حکومت ڈی سی ویلیو کے تحت 7.5 فیصد یا اصل مارکیٹ ویلیو کے 1 فیصد جو زیادہ ہو وصول کرسکتی ہے، کم لاگت رہائشی یونٹس کے لیے تعمیراتی مشینری اور مٹیریل کی درآمدات کی اجازت دی جائے۔

|
یکنالوجی کو کسان کی دہلیز تک پہنچانے سے ہی ملک میں زراعت کا شعبہ ترقی کی جانب بڑھ سکتا ہے کسانوں کو کم قیمت پر نئی ورائٹی وٹیکنالوجی فراہم کی جائیں تا کہ ملکی معیشت میں استحکام کے ساتھ کسان کے معیار زندگی کو بھی بدلا جا سکے۔

 ڈاکٹر یوسف ظفر چوہدری شہباز کھوکھر فارم شیخوپورہ مرید کے روڈپر چاول کی کاشت کے علاقوں میں بیجائی کی نئی مشین ’’پاک سیڈر‘‘ کے افتتاح کے موقع پر اظہار خیال کر رہے تھے۔ گندم بیجائی کی نئی مشین پی اے آر سی کے ذیلی ادارے قومی زرعی تحقیقی مرکزکے انجینئر نگ ڈویژن کے سائنسدانوں کی بہترین کاوشوں کا نتیجہ ہے، اس کا سب سے زیادہ فائدہ چاول کی کاشت کے علاقوں کو ہو گا، اس سے پہلے کسانوں کو چاول کی فصل اٹھانے کے بعد باقی رہ جانے والا تلچھٹ جلانا پڑتا تھا اور گندم کی بیجائی کے لیے باقاعدہ زمین تیار کرنا پڑتی تھی، چاول کی باقیات جلانے سے ماحولیاتی آلودگی پھیلتی ہے اور یہ سموگ کا بھی باعث ہے۔

ڈاکٹر یوسف ظفر نے بتایا کہ چاول اور گندم کی بیجائی کرنے والے کاشتکار اس جدید مشین کے ذریعے اپنا وقت، وسائل اور پیسہ بچا سکتے ہیں،اس ٹیکنالوجی سے گندم و چاول کی بیجائی سے کاشتکار پیداوار میں دگنا اضافہ بھی کر سکتے ہیں۔ پروجیکٹ انچارج انجینئر شبیر احمد کلورنے پاک سیڈر کو تیار کرنے کیلیے زرعی سائنسدانوں کی 12سالہ کاوشوں پر روشنی ڈالی اور بتایا کہ اس مشین کے ذریعے گندم کی بیجائی چاول کی باقیات کھیت سے ہٹائے اور زمین تیار کیے بغیر بہترین طریقے سے کی جا سکتی ہے۔ ممبر کراپ سائنسز ڈویژن پی اے آر سی ڈاکٹر انجم علی بٹر نے کہا کہ پاک سیڈر مشین کے ذریعے سموگ سے نجات حاصل کرنے میں مدد ملے گی۔
|
کراچی:  وزیرمملکت ریونیو ہارون اختر خان نے کہا ہے کہ مالی سال 2018-19 کے وفاقی بجٹ میں کوئی اضافی ٹیکس عائد نہیں کیا جائے گا۔

وزیر مملکت ہارون اختر نے کہا ایوی ایشن سے زیادہ سفر کرنے والوں کا ڈیٹا بنایا جارہا ہے، ٹیکس نیٹ میں توسیع کے لیے پرتعیش زندگی گزارنے والوں کی فہرست مرتب کی جارہی ہے تاکہ انہیں ٹیکس نیٹ میں شامل کیا جا سکے۔ پیر کی شب انسٹی ٹیوٹ آف چارٹرڈ اکاؤنٹنٹس پاکستان کے تحت پری بجٹ سیمینار سے خطاب کے دوران انہوں نے کہا کہ ہمیں مسائل کا سامنا ہے، بڑھتا کرنٹ اکاؤنٹ خسارہ بڑا چیلنج ہے لیکن بہت سے جگہوں ہر پاکستان نے نمایاں بہتری حاصل کی ہے،پاکستان کی جی ڈی پی گروتھ6 فیصد کے قریب ہے،ملک میں بجلی کی لوڈ شیڈنگ میں نمایاں کمی ہوئی ہے، سود کی شرح کم سطح پر ہونے کے فوائد حاصل ہوئے ہیں، مہنگائی کی شرح کم ترین سطح پر آگئی ہے، درآمدات میں نمایاں اضافہ ہوا لیکن ملکی برآمدات اس تناسب کے ساتھ نہ بڑھ سکیں۔ انہوں نے کہا کہ 80 ارب روپے کے ایکسپورٹ پیکچ کے بعد برآمدات میں اضافہ ہورہاہے جو ٹیکس نیٹ میں نہیں اور پرتعیش زندگی گزارتے ہیں۔


 
ان کی فہرست پر کام ہورہا ہے،نئے وفاقی بجٹ میں نان فائلر پر ٹیکس ریٹ مزید بڑھانے پر غورکیا جارہا ہے، ٹیکس ریٹ بڑھنے پر نان فائلر خود ٹیکس نیٹ میں شامل ہوجائے گا،جائیداد پر ایف بی آر کی ویلیو ایشن لانے بڑا قدم تھا، اس اقدامات سے ریئل اسٹیٹ سیکٹر بھی ٹیکس نیٹ میں آگیا ہے۔ قبل ازیں چیئرمین آئی کیپ ٹیکس کمیٹی اشفاق تولہ نے کہا کہ ٹیکس کے نظام کو سہل بنایا جائے، فنانس ایکٹ مجریہ2017 میں کم ازکم سالانہ ٹیکس 1فیصد کی شرح سے بڑھاکر1.25فیصد کیا گیا تھالہٰذا کم سے کم ٹیکس کی شرح میں کمی کی جائے، کمپنیوں پر سپرٹیکس کا اضافی بوجھ ہے، آئی کیپ کی پالیسی کسی بھی ایمنسٹی اسکیم کے حق میں نہیں، منی لانڈرنگ کے خاتمے، ٹیکس ادا کیے بغیررقم سے بیرون ملک اثاثوں کے لیے کچھ اقدامات کرنے ہوں گے۔ انہوں نے کہا کہ ایک بار بیرون ملک اثاثے ظاہر کرنے والوں کے لیے ایمنسٹی اسکیم دینا ہوگی۔

 

اب بیرون ملک بھی اثاثے بنانے کے قوانین سخت ہوگئے ہیں۔ آئی کیپ کی جانب سے سیمینار میں تجاویز پیش کرتے ہوئے کہا گیا کہ کارپوریٹ ٹیکس کی شرح30 فیصد سے کم کر کے25 فیصد کی جائے، کاروباری لاگت میں کمی کے لیے گیس اورپاورٹیرف پر نظرثانی کی جائے، کاروبار آسان بنانے کے لیے سسٹم میں بہتری لائی جائے، ایف بی آر غیررجسٹرڈ افراد پر اضافی ٹیکس عائد کرے، غیررجسٹرڈ افراد پرکمرشل یا انڈسٹریل بجلی اور گیس کے ماہانہ 15 ہزار روپے کے بل پر5 فیصد اضافی ٹیکس عائد کیا جائے، رجسٹرڈ افراد پر ٹیکس شرح کم کی جائے، 1300 یا اس سے زائد سی سی کی حامل گاڑیوں کی خریدو فروخت کو ٹیکس نیٹ میں لایا جائے۔


|
اسلام آباد: وزارت تجارت نے چین پاکستان آزادتجارتی معاہدے ٹو سے قبل اپنی آفر لسٹ کو حتمی شکل دینے کے لیے شراکت داروں سے مشاورت مکمل کرلی ہے ایسوسی ایشنزنے اضافی تجاویزدی ہیں۔

وزارت تجارت سے جاری کردہ بیان کے مطابق ایف ٹی اے ٹو پر چین سے مذاکرات کے اگلے دور سے قبل اپنی فہرستوں کو حتمی شکل دینے کے لیے وزارت تجارت نے چھوٹے، درمیانے اور بڑی صنعتوں کے نمائندوں سے مشاورت کے لیے بہت سے اجلاس منعقد کیے، چین سے مذاکرات کے ہر دور سے پہلے اس طرح کی مشاورت کی جاتی ہے۔

وزارت تجارت کے ترجمان کے مطابق ان ملاقاتوں میں ایف پی سی سی آئی، کیمیکل مینوفیکچررز ایسوسی ایشن، پاکستان اسٹیم میلٹرز ایسوسی ایشن، پاکستان اسٹیل رولنگ ملز ایسوسی ایشن، پاکستان بیڈ ویئر ایکسپوٹرز ایسوسی ایشن، ٹاول مینوفیکچررز ایسوسی ایشن، پاکستان فٹ ویئرز مینوفیکچررز ایسوسی ایشن، پاکستان ٹینرز ایسوسی ایشن، پاکستان کٹلری اور اسٹینلیس اسٹیل مینوفیکچررز اور ایکسپوٹرز ایسوسی ایشن، انجینئرنگ اور مشین مینوفیکچرنگ ایسوسی ایشن، پاکستان الیکٹرونک مینوفیکچررز ایسوسی ایشن ،پاکستان کیبلز اینڈ کنڈکٹر مینوفیکچررز ایسوسی ایشن ، پاکستان سلک اینڈ یارن ملز ایسوسی ایشن، پاکستان ہینڈ لوومز و ٹریڈیشنل ٹیکسٹائل مینو فیکچررز،ایکسپورٹرزایسوسی ایشن ،ڈینم مینوفیکچررز ، پاکستان فشریز ایکسپوٹرز ایسوسی ایشن، پاکستان پولٹری ایسوسی ایشن ، آل پاکستان جیم مرچنٹس اینڈ جیولری ایسوسی ایشن، پیراینڈ بورڈملز،اپٹما، پاکستان ریڈی میڈ گارمنٹس مینوفیکچررز اینڈ ایکسپوٹرز ایسوسی ایشن ،پاکستان ہوزری مینوفیکچررز ایسوسی ایشن اور پاکستان آٹو موٹیو مینوفیکچررز ایسوسی ایشن وغیرہ شامل ہیں۔

ترجمان کے مطابق ان تمام ایسوسی ایشنز نے وزارت تجارت کی پیشکش سے اتفاق کرتے ہوئے کچھ اضافی سفارشات پیش کیں۔ ترجمان کے مطابق چین پاکستان ایف ٹی اے کے دوسرے مرحلے میں خدشات کو دور کرنے اور پورے عمل کو انتہائی شفاف بنانے کی کوششوں میں وزارت کامرس کو سراہا گیا ہے۔


|
کراچی: بین الاقوامی بلین مارکیٹ میں فی اونس سونے کی قیمت بغیرکسی تبدیلی کے1348 ڈالر کی سطح پر مستحکم رہنے کے باوجود مقامی صرافہ مارکیٹوں میں منگل کو بھی پرائس ایڈجسٹمنٹ کے سبب فی تولہ اور فی دس گرام سونے کی قیمتوں میں بالترتیب550 اور471 روپے کا مزید نمایاں اضافہ ہوگیا ہے۔

سونے کی قیمت میں اضافے کے نتیجے میں کراچی، حیدرآباد، سکھر، ملتان، فیصل آباد، لاہور، اسلام آباد، راولپنڈی، پشاور اور کوئٹہ کی صرافہ مارکیٹوں میں فی تولہ سونے کی قیمت بڑھ کر59 ہزار 200 روپے اور فی دس گرام سونے کی قیمت بڑھ کر50 ہزار 742روپے ہوگئی، تاہم فی تولہ چاندی کی قیمت بغیر کسی تبدیلی کے780 اور فی دس گرام چاندی کی قیمت668.57 روپے پر مستحکم رہی ہے۔
|
کراچی:  بھارتی برآمد کنندگان کی جانب سے غیر میعاری روئی دینے پر پاکستانی ٹیکسٹائل ملز مالکان نے درآمدی روئی کی بھارت میں پری انسپکشن کرانے اورکچھ نے انڈین ایکسپورٹرز کے خلاف انٹرنیشنل کاٹن ایسوسی ایشن(آئی سی اے) میں اپیل داخل کرنے کا فیصلہ کرلیا ہے۔

چیئرمین کاٹن جنرز فورم احسان الحق نے بتایا کہ چند ماہ قبل حکومت پاکستان کے بھارت سے ڈیوٹی فری روئی کی درآمد کی اجازت دیے جانے کے باعث کئی پاکستانی ٹیکسٹائل ملزنے بھارت سے بڑے پیمانے پر روئی درآمدی معاہدے کیے تھے تاہم درآمد شروع ہونے سے قبل ہی روئی کی قیمتوں میں 5 سے 10 سینٹ فی پاؤنڈ اضافے کے باعث کئی بھارتی برآمد کنندگان نے پاکستانی ٹیکسٹائل ملزکے ساتھ کیے گئے سودے غیراعلانیہ طور پر منسوخ کردیے تاہم بھارت سے پاکستان آنے والی روئی کا معیارکچھ عرصے سے کافی خراب دیکھا جا رہا ہے۔


 
جس پر پاکستانی ٹیکسٹائل نے فیصلہ کیا ہے کہ روئی کی درآمد سے قبل ان کے نمائندے بھارت جا کر روئی کی پری انسپکشن کریں گے تاکہ غیرمعیاری روئی درآمد ہی نہ کیا جائے جبکہ اطلاعات کے مطابق بعض پاکستانی ٹیکسٹائل ملزنے غیرمعیاری روئی برآمد کرنے والے ایسے بھارتی روئی برآمد کنندگان جو کلیم بھی قبول نہیں کر رہے کے خلاف آئی سی اے سے رجوع کرنے کا فیصلہ کیا ہے تاکہ انہیں بلیک لسٹ کرایا جا سکے۔ یاد رہے کہ ماضی میں بھی بھارتی روئی برآمد کنندگان روئی کی قیمتوں میں اضافے کے باعث کئی مرتبہ پاکستانی ٹیکسٹائل ملز کے ساتھ کیے گئے روئی برآمدی معاہدے منسوخ کر چکے ہیں۔

|
سلام آباد: آئندہ بجٹ میں خوردنی تیل کی درآمد پر ٹیکسوں کی شرح بڑھائے جانے کاامکان ہے جس سے مقامی تیل اور گھی کے تیارکنندگان بھی متاثرہوں گے۔

تفصیلات کے مطابق آئندہ بجٹ میں خوردنی تیل کی درآمد پر ٹیکسوں کی شرح بڑھائے جانے کاامکان ہے۔ جس کے باعث مقامی تیل وگھی کے تیات کنندگان متاثر ہوں گے۔ ویجیٹیبل گھی اور کوکنگ آئل کی صنعت کابنیادی طورپرانحصار خوردنی تیل کی درآمدپرہے اسلئے عالمی منڈی میں خورتی تیل کی قیمت کی بنیاد پر مقامی سطح پرتیارکئے جانے والے ویجیٹیبل گھی اورکوکنگ آئل کی قیمتوں کاتعین ہوتاہے۔
|
لاہور: ہائیکورٹ نے700 سے زائد درآمدی اشیاء پر ریگولیٹری ڈیوٹی کالعدم قرار دے دی۔

لاہور ہائیکورٹ کے جسٹس شاہد کریم نے سی این ایس انجینئرنگ سمیت دیگر کمپنیوں کی ایک نوعیت کی درخواستوں پر سماعت کی۔ جس میں ریگولیٹری ڈیوٹی کو چیلنج کیا گیا۔ درخواست گزاروں کے وکیل محمد محسن ورک نے نشاندہی کی کہ درآمدی اشیاء پر ڈیوٹی عائد کرنے سے قبل وفاقی کابینہ کی منظوری نہیں لی گئی، وکیل نے اعلیٰ عدلیہ کے فیصلوں کا حوالہ دیا اور بتایا کہ سپریم کورٹ نے درآمدی اشیاء پر ریگولیٹری ڈیوٹی کیلئے وفاقی کابینہ منظوری لازمی ہے۔

انہوں نے عدالت کو بتایا کہ سپریم کورٹ کے مصطفی امپیکس فیصلے کے تحت وفاقی کابینہ سے منظوری لازمی ہے، انہوں نے عدالت سے استدعا کی کہ کسٹمز ایکٹ کی دفعہ18 کی ضمنی دفعہ 3 کے تحت ڈیوٹی کے نفاذ کا نوٹیفکیشن کالعدم کیا جائے، ان کا کہنا تھا وفاقی کابینہ کی منظوری کے بغیر ڈیوٹی نافذ کرنا نہ صرف قانون کی منشا کے برعکس ہے بلکہ عدالتی فیصلوں سے انحراف بھی ہے۔

|
کراچی: وفاقی وزارت تجارت کی جانب سے آزاد تجارت کے معاہدوں میں پاکستان کے سب سے بڑی تجارتی انجمن ایف پی سی سی آئی کو نظر انداز کیے جانے پر ایف پی سی سی آئی کی قیادت کا اعتراض سامنے آگیا ہے۔

وفاق ایوان ہائے صنعت و تجارت (ایف پی سی سی آئی) تاجروں اور صنعتکاروں کا سب سے بڑا پلیٹ فارم ہے تاہم معیشت کی بہتری کے لیے ٹھوس لائحہ عمل کے فقدان، سیاسی اثرورسوخ کی بنیاد پر عہدوں کی بندربانٹ اور تحقیق پر مبنی تکنیکی سفارشات پیش کرنے کی صلاحیت نہ ہونے کی وجہ سے وفاقی وزارت تجارت اہم تجارتی معاہدوں اور تجارتی پالیسی کے لیے پاکستان بزنس کونسل، اوورسیز انوسٹیرز چیمبر آف کامرس اور دیگر منظم ٹریڈ باڈیز کو ترجیح دے رہی ہے۔

چین کے ساتھ آزاد تجارت کے دوسرے راؤنڈ میں چین کو دی جانے والی تجارتی مراعات اور ڈیوٹی اسٹرکچر میں تبدیلی کے بارے میں بھی ایف پی سی سی آئی سے کوئی مشاورت نہیں کی گئی جس پر ایف پی سی سی آئی کے وفد نے مشیر خزانہ مفتاح اسماعیل سے ملاقات میں اپنا احتجاج ریکارڈ کراتے ہوئے چین کے ساتھ آزاد تجارت کے معاہدے کا مسودہ جاری کرنے اور ایف پی سی سی آئی کے اعتراضات دور کرنے کا مطالبہ کیا جو اس اجلاس میں ہی مسترد کردیا گیا۔

وزارت تجارت کے ذرائع کا کہنا ہے کہ پاکستان کی صنعتوں بالخصوص ایف پی سی سی آئی کے پلیٹ فارم کو ڈھال بنانے والے شعبوں کو مراعات اور سبسڈی کی عادت پڑچکی ہے اور پاکستان کی بڑی صنعتوں کی انٹرنیشنل مارکیٹ میں مسابقت کی صلاحیت کم سے کم ہوتی جارہی ہے اور چین جیسی بڑی منڈی سامنے ہونے اور سی پیک سے لاجسٹک سہولتیں مہیا ہونے کے باوجود کسی پاکستانی صنعت نے اس مارکیٹ میں پائے جانے والے امکانات سے فائدہ اٹھانے کی تیاری نہیں کی بلکہ چین کے ساتھ بڑھتے ہوئے تجارتی اور معاشی روابط پر خدشات کا اظہار کیا جا رہا ہے۔

ادھر ایف پی سی سی آئی نے منگل کو کراچی میں خصوصی اجلاس عام میں آزاد تجارت کے معاہدوں بالخصوص چین کے ساتھ نظر ثانی کے دوسرے راؤنڈ میں ایف پی سی سی آئی کو یکسر نظر انداز کیے جانے پر قرار داد کے ذریعے اپنا اعتراض حکومت کے سامنے پیش کرنے کا فیصلہ کیا۔

اجلاس کے بعد میڈیا کو جاری بیان میں ایف پی سی سی آئی نے کہا کہ آزاد تجارت کے معاہدوں بالخصوص چین کے ساتھ نظرثانی کے عمل میں ایف پی سی سی آئی کی مشاورت یقینی بنائی جائے۔ اجلاس میں پیش کی جانے والی قرار داد میں کہا گیا کہ چین کے ساتھ آزاد تجارت کا معاہدہ پاکستان کے لیے خسارے کا سودا بن چکا ہے اور معاہدے کی وجہ سے پاکستان کو چین کے ساتھ تجارت میں 15ارب ڈالر خسارے کا سامنا ہے۔

اس معاہدے کی وجہ سے چین کی مصنوعات کی پاکستانی منڈیوں میں یلغار کے باوجود چین میں پاکستانی مصنوعات کو ممکنہ رسائی نہیں مل رہی اور تجارتی فوائد سے چین یکطرفہ فائدہ اٹھارہا ہے۔

ایف پی سی سی آئی نے وفاقی حکومت سے مطالبہ کیا کہ آزاد تجارت کے معاہدوں بالخصوص چین کے ساتھ معاہدے پر نظرثانی کے دوسرے راؤنڈ میں ایف پی سی سی آئی کی مشاورت کو یقینی بنایا جائے۔

 


|
اسلام آباد: فیڈرل بورڈ آف ریونیو(ایف بی آر) نے آئندہ مالی سال کے بجٹ کے لیے ٹیکس وصولیوں کے اہداف اور ریونیو اقدامات کو حتمی شکل دینے کے لیے 8 اپریل کو ملک کے تمام چیف کمشنرز کا اجلاس طلب کرلیا۔

ایف بی آر کے سینئر افسر نے ’’ایکسپریس‘‘ کو بتایا کہ اتوار کی صبح 11بجے ایف بی آر ہیڈکوارٹر اسلام آباد میں بلائی جانے والی چیف کمشنرز کانفرنس میں رواں مالی سال کے نظرثانی شدہ ٹیکس ہدف کے حصول کو یقینی بنانے سے متعلق بھی حکمت عملی پر غور کیا جائے گا، اس کے علاوہ آئندہ مالی سال کے لیے ٹیکس وصولیوں کا ہدف ساڑھے4ہزارارب روپے سے زائد مقرر کرنے سے متعلق بھی تمام فیلڈ فارمشنز کی تجاویز لی جائیں گی۔

ذرائع کا کہنا ہے کہ فیڈرل بورڈ آف ریونیو کی جانب سے تمام ماتحت اداروں سے کہا گیا ہے کہ اپنی بجٹ تجاویز کی سافٹ کاپیاں  جمعرات5اپریل کی صبح تک ہیڈ کوارٹرزبھجوا دی جائیں اور ان تجاویز کے ساتھ ریونیو کے اثرات کے اور اس کے معقول جواز و وجوہ بھی درج کی جائیں تاکہ ان تجاویز کی روشنی میں تجزیاتی و موازنہ پر مشتمل رپورٹس مرتب کی جاسکیں۔

ذرائع کا کہنا ہے کہ آئندہ بجٹ میں دیر سے ٹیکس گوشوارے جمع کرانے والوں کو آڈٹ کے لیے منتخب کرنے سے متعلق شق سیکشن 214 ڈی ختم کیے جانے کا امکان ہے کیونکہ اس سیکشن کی وجہ سے آڈٹ ڈپارٹمنٹ کی ورکنگ متاثر ہورہی ہے۔

اس حوالے سے محکمے نے چیئرمین ایف بی آر کو تحریری طور پر سفارش بھی کردی ہے اور کہاگیا کہ مذکورہ شق کی وجہ سے آڈٹ کے زیر التوا کیسزکی تعداد بڑھ کر 7 لاکھ 80 سے تجاوز کرگئی ہے جبکہ گزشتہ 2 سال کے دوران صرف21 ہزار694 ٹیکس دہندگان کا آڈٹ مکمل ہوسکا ہے، آڈٹ کیسزکی اتنی بڑی تعداد سے نمٹنے کے لیے دستیاب انسانی وسائل ناکافی ہیں۔

اس کے علاوہ نئے بجٹ میں مینوفیکچررز اور پرچون فروشوں کی جانب سے صارفین کو اشیا کی سپلائی پر عائد فردر ٹیکس اور ایکسٹرا ٹیکس کی مد میں چوری روکنے کے لیے ٹیکس قوانین میں ترامیم کرنے کا فیصلہ بھی کیا گیاہے۔
ذرائع کے مطابق 7 اپریل کو طلب کیا جانے والا اجلاس آئندہ مالی سال کے ریونیو سے متعلق بجٹ تجاویز کے حوالے سے اہم ہے جس کے بعد بجٹ تجاویز کو حتمی شکل دے کر فنانس بل میں شامل کیا جائے گا۔

 

|
کراچی: اعلیٰ تعلیمی کمیشن آف پاکستان کے تحت جاری ’’وزیراعظم لیپ ٹاپ اسکیم‘‘ کے دوران ایک بڑے میگااسکینڈل کامعاملہ سامنے آیاہے۔

لیپ ٹاپ اسکیم کے دوسرے مرحلے میں متعلقہ نجی کمپنی سے کیے گئے معاہدے کے برعکس درآمد شدہ غیرملکی لیپ ٹاپ کے بجائے لوکل انڈسٹری میں تیارکیے گئے لیپ ٹاپ طلبہ کے حوالے کردیے گئے ہیں اس مد میں درآمدی ڈیوٹی بچاکرقومی خزانے کوکروڑوں ڈالرکانقصان پہنچایاگیاہے ان لیپ ٹاپ کی تعداد2لاکھ اورقیمت 9کروڑڈالرسے زائدہے لیپ ٹاپ فیزٹوکی خریداری میں ’’پیپرا‘‘قوانین کی خلاف ورزی کی بھی اطلاع ہے۔

یہ معاملہ سامنے آنے کے بعد مبینہ طورپرقومی احتساب بیورو(نیب)کی جانب سے اس اسکینڈل پر ابتدائی تحقیقات بھی کی گئی ہیں معاملے کوباقاعدہ ’’اوپن انکوائری‘‘کے سلسلے میںریفرنس کی منظوری کے لیے نیب حکام کوبھجوانے پرغورہورہاہے۔

دریں اثنا ایچ ای سی نے موقف اختیارکیاہے کہ تمام درآمدات معاہدے کے تحت اورقانونی دائرہ کار میں رہتے ہوئے کی گئی ہیں جبکہ چیئرمین ایچ ای سی ڈاکٹرمختاراحمد کاکہناہے کہ ایچ ای سی کے آئندہ چیئرمین کے سلیکشن کے لیے میری ذات کومتنازع بنانے کی کوشش کی جارہی ہے۔

علاوہ ازیں ’’ایکسپریس‘‘کومعلوم ہواہے کہ نیب کی ابتدائی انکوائری میں اس کیس کو’’نان ڈیوٹی پیڈ2لاکھ لیپ ٹاپ‘‘کاٹائیٹل دیاگیاہے جس کے لیے اعلیٰ تعلیمی کمیشن آف پاکستان کے خلاف تحقیقات کی سفارش کی گئی ہے مبینہ طورپر کیس میں اعلیٰ تعلیمی کمیشن پرالزام لگاتے ہوئے کہاگیاہے کہ ’’وزیراعظم لیپ ٹاپ اسکیم فیزٹو‘‘میں 2لاکھ لیپ ٹاپ کی خریداری کاکنٹریکٹ دیتے وقت پیپراقوانین کی سنگین خلاف ورزیاں کی گئی ہیں الزامات کی۔

مزیدانکشاف کیاگیاہے کہ لیپ ٹاپ کی خریداری یافراہمی کے معاہدے کے تحت متعلقہ نجی کمپنی کو2لاکھ لیپ ٹاپ مشینوں میں سے مجموعی تعدادمیں سے ایک مخصوص تناسب درآمدشدہ لیپ ٹاپ کی شامل کرنی تھی اس معاہدے کے مطابق ایک تہائی 1/3لیپ ٹاپ مکمل طورپردرآمد شدہ جبکہ دوتہائی 2/3لیپ ٹاپ کے مختلف حصے(پارٹس)درآمد شدہ ہونے ضروری تھے ان دوتہائی لیپ ٹاپس کودرآمدی پارٹس کی مددسے ملک میں ہی تیارکیاجاناتھاجسے(ایس کے ڈی) ’’Semi knocked down‘‘اور(سی کے ڈی) ’’Complete knocked down‘‘کانام دیاگیاتھا۔

الزامات میں مزیدکہاگیاہے کہ کوئی سنگل لیپ ٹاپ بھی (سی کے ڈی)یا(سی بی یو)کی صورت میں کسی ملک سے درآمدنہیں کیاگیااوراربوں روپے کے ٹیکس بچائے گئے مبینہ طورپرریفرنس کی منظوری کے لیے نیب کی اتھارٹیز کوبھجوائی گئی سمری میں مزیدانکشاف ہواہے کہ ابتدائی رپورٹ کے مطابق معاہدے کے مطابق متعلقہ نجی کمپنی کو’’سی بی یو؍ سی کے ڈی اورایس کے ڈی{{‘‘کی صورت میں یہ لیپ ٹاپ درآمد کرنے تھے تاہم درآمدی تفصیلات یاڈیٹاکے مطابق اس سلسلے میں کوئی درآمد کی ہی نہیں گئی جس کے نتیجے میں ایچ ای سی کو2لاکھ لیپ ٹاپ کی فراہمی میں ٹیکسز اوردیگرڈیوٹیزبچائیں گی۔

مزیدبرآں یہ بھی بتایاگیاہے کہ لیپ ٹاپ کی درآمدکے معاہدے کے مطابق ایچ ای سی قبل از اوربعدازشپمنٹ کی انسپیکشن کی ذمے دارتھی اسی شپمنٹ انسپیکشن کی بنیادپرمتعلقہ نجی کمپنی کوادائیگیاں کی جانی تھی تاہم PRALڈیٹایہ ظاہرکرتاہے کہ اس سلسلے میں کسی قسم کی درآمد تونہیں ہوئی تاہم ایچ ای سی نے ادائیگیاں کرڈالیں جوایچ ای سی کی غفلت یالاپرواہی کی ایک بدترین مثال ہے۔

ریفرنس کے لیے بھجوائی گئی سمری کے مطابق ایچ ای سی کی جانب سے متعلقہ نجی کمپنی سے لیپ ٹاپ کی خریداری کے لیے جوکنٹریکٹ کیاگیااس میں بھی پیپراقوانین 2004 کے رول 2(f )اوررول 10کی سنگین خلاف ورزیاں سامنے آئی ہے معاہدے میں پہلے ہی سال چارسال تک کے لیے لیپ ٹاپ کی فراہمی کی تفصیلات طے کرلی گئیں اورتمام چاروں سال میں ’’کنٹریکٹ پرائس‘‘یالیپ ٹاپ کی قیمت ایک ہی رکھی گئی۔

واضح رہے کہ ان چاربرسوں میں لیپ ٹاپ کی قمیتوں میں بتدریج کمی واقع ہوتی رہی تاہم مبینہ طورپرنیب کی ابتدائی تحقیقات میں معلوم ہواہے کہ ایچ ای سی نے چاروں سال کے نرخ پہلے سال ہی طے کردیے جوایک ہی تھے۔

حتمی تحقیقات کے لیے بنائی گئی سفارشات میں کہاگیاہے کہ بادی النظرمیں دستیاب ڈیٹاسے ظاہرہوتاہے کہ لیپ ٹاپ کمپیوٹرناتوکبھی درآمد کیے گئے اورنہ ہی ان پر کبھی ڈیوٹیزاداکی گئی جسے قومی خزانے کواربوں روپے کانقصان پہنچایا گیاجبکہ خود کنٹریکٹ معاہدے کے مطابق ان کمپیوٹر کی کل قیمت بشمول ٹیکسز98580436ڈالرتھی جبکہ ٹیکسز کے بغیر کل قیمت 77585960ڈالرتھی ان دونوں رقوم میں 20994476کافرق موجودہے لہذااس معاملے کی مزید تفتیش کے لیے باقاعدہ تحقیقات شروع کی جائیں۔

یادرہے کہ ٹرانسپیرنسی انٹرنیشنل پاکستان اپنے ایک خط کے ذریعے فیز ٹومیں لیپ ٹاپ کی خریداری پرپہلے ہی اعتراض کرچکی ہے ادارے کی جانب سے یہ خط چیئرمین ایچ ای سی ڈاکٹر مختار احمد کو لکھا گیا تھا۔

ادھرچیئرمین ایچ ای سی کااس سلسلے میں کہناہے کہ ہم پاکستان اس کمپنی کولے کرآئے جوملک میں لیپ ٹاپ تیارکرے تاکہ ملک کافائدہ ہوہم نے کچھ کھویانہیں بلکہ’’اچیف‘‘ کیاہے معاہدے میں ایسی کوئی چیز نہیں ہے جس سے ظاہرہوکہ لیپ ٹاپ درآمدکرناضروری تھے اس سلسلے میں مانیٹرنگ کی آزاداورخودمختار کمیٹی ہے جوچیزوں کودیکھتی ہے۔

ایک سوال پران کاکہناتھاکہ ٹرانسپیرنسی انٹرنیشنل پاکستان نے اعتراضات کیے تھے کہ لیپ ٹاپ مہنگاکیوں لے رہے ہیں تاہم ہم نے ان کوبتایاکہ معیار ضروری ہے ان کوبھی سمجھایاکہ موبائل فون سستاآرہاہے توآپ مہنگاکیوں رکھتے ہیں نیب کی جانب سے تحقیقات کے حوالے سے ان کاکہناتھاکہ اس حوالے سے کوئی بات ان کے علم میں نہیں تاہم انھوں نے تصدیق کی کہ نیب نے لیپ ٹاپ سے متعلق معلومات لی ہیں تاہم ان کاکہناتھاکہ یہ معمول کی معلومات ہیں ایک خاص حدتک خریداری کی جائے تونیب معلومات لیتی ہے۔

ڈاکٹرمختارنے کہاکہ کچھ لوگوں نے میرے تقرری کے خلاف بھی بات کی گئی ہے جس کی تحقیقات نیب کررہاہے جولوگ میرے خلاف ہیں اس میں لاہورسمیت دیگرشہروں کے کچھ لوگ کام کررہے ہیں اصل مسئلہ یہ ہے کہ ایچ ای سی کے آئندہ چیئرمین کے سلیکشن کے لیے میری ذات کومتنازع بنانے کی کوشش کی جارہی ہے جولوگ جامعات میں بے ایمانی سے پروگرامات چلارہے تھے ان کے پروگرامز بند کرائے جس کامجھ سے انتقام لیاجارہاہے۔

ادھراعلیٰ تعلیمی کمیشن نے سرکاری سطح پراپناموقف جاری کرتے ہوئے کہاہے کہ پرائم منسٹرلیپ ٹاپ اسکیم ایک انقلابی پروگرام ہے جووزیراعظم کی ہدایت پرشروع کیاگیاتھاجس کامقصدقوم کے نوجوانوں کوٹیکنالوجی سے روشناس کراناہے فیزٹومیں مجموعی طورپر4لاکھ لیپ ٹاپ کی تقسیم کی گئی جس کے لیے دوعلیحدہ علیحدہ کنٹریکٹ دیے گئے۔

پہلاکنٹریکٹ 2015میں دیاگیاجس میں وینڈرکی جانب سے 150000لیپ ٹاپ مقامی طورپرتیارکرائے گئے اور50ہزارلیپ ٹاپ درآمد کیے گئے اورکمٹمنٹ پر مکمل طورپرعملدرآمد کیاگیاجبکہ اسی فیز کے مزید2لاکھ لیپ ٹاپ 2017میں مقامی سطح پر’’میڈان پاکستان‘‘کے ٹیگ کے ساتھ تیارکرائے گئے۔

ایچ ای سی کاکہناہے کہ تمام درآمدات قانونی دائرہ کارمیں رہتے ہوئے کی گئی ہیں مزیدوضاحت کی گئی ہے کہ بیک وقت چارسال کی خریداری کی قیمت متعین نہیں کی گئی اوردومختلف مرحلوں میں اس کی خریداری کی گئی۔

واضح رہے کہ تحقیقات میں بھی 2لاکھ لیپ ٹاپ کی درآمد کے بجائے مقامی سطح پر تیاری کامعاملہ سامنے آیاتھا ایچ ای سی کے ایک افسرنے بھی تصدیق کی کہ متعلقہ معلومات نیب کی جانب سے کچھ عرصے قبل مانگے گئی تھی تاہم افسرکاکہناتھاکہ ایچ ای سی کی جانب سے تمام دستاویزات فراہم کرنے کے بعد نیب نے تحقیقات کوآگے نہیں بڑھایا۔

 
|
سلام آباد: معاشی ماہرین نے موجودہ حکومت کو آئندہ مالی سال کا بجٹ پیش نہ کرنے کی تجویز دیتے ہوئے کہا ہے کہ آئین کے تحت حکومت پر آمدہ بجٹ پیش کرنے کے حوالے سے کوئی قدغن نہیں ہے۔

ایکسپریس میڈیا گروپ کے زیر اہتمام پری بجٹ سیمینار سے خطاب کرتے ہوئے سابق سیکریٹری خزانہ ڈاکٹر وقار مسعود نے موجودہ حکومت کو آڑے ہاتھوں لیا اور کہاکہ ملک کے اقتصادی شعبے میں صورتحال تشویشناک ہوچکی ہے۔ گیس انفرااسٹرکچر ڈیولپمنٹ سیس جیسے اہم ترین نان ٹیکس کی وصولی کم ہوئی ہے۔ صورتحال کے مزید خراب ہونے کا اندیشہ ہے۔


 
انہوں نے حکومت کو تجویزدی کہ وہ آئندہ مالی سال کا بجٹ پیش نہ کرے۔ مقررہ وقت سے پہلے بجٹ پیش کرنے سے بجٹ کے تمام لوازمات پورے نہیں ہوںگے اور اکنامک سروے گروتھ ریٹ سمیت 10 ماہ کے اعداد وشمار دستیاب نہیں ہوںگے۔

سابق سیکریٹری خزانہ نے کہا کہ آئین کے آرٹیکل86کے تحت قائمقام حکومت بھی 4 ماہ کے اخراجات کی منظوری دے سکتی ہے۔موجودہ حکومت کیلیے آٓئینی طور پر یہ لازم نہیں ہے کہ وہ یہ بجٹ دے کیونکہ موجودہ حکومت کی اپنی ترجیحات ہیں اور آنے والی حکومت کی اپنی ہوں گی، اگر ٹیکسوں کے نظام کے حوالے سے کوئی بہتری کرنی ہے تو آنیوالی حکومت کو کرنی چاہیے۔

ممتاز معاشی ماہر ڈاکٹر عابد حسن نے بھی کہا کہ موجودہ حکومت کو بجٹ پیش نہیں کرناچاہیے۔ سرمایہ کاری بورڈ کے چیئرمین نعیم وائے زمیند ار نے کہا کہ ملک میں سمارٹ فون کی پیداوار کیلئے پالیسی بنارہے ہیں، اس سے معیشت پر مثبت اثرات مرتب ہوں گے اور روزگار کے مواقع بھی پیدا ہوںگے۔


 
ایکسپریس پبلی کیشنز کے زیراہتمام پری بجٹ سیمینار میں مختلف مکاتب فکر سے تعلق رکھنے والے افراد کی کثیر تعداد نے شرکت کی اور بجٹ سے قبل سیمینار کے انعقاد کی روایت برقرار رکھنے پر اسے زبردست خراج تحسین پیش کیا۔
سیمینار کے شرکاء نے وفاقی وزراء اور ماہرین معیشت کی آراء کو دلجمعی سے سنا اور بجٹ تجاویز میں دلچسپی کا اظہار کیا۔

شرکاء نے بجٹ سے قبل سیمینار کے انعقاد کے ذریعے معلومات حاصل کرنیکا موقع فراہم کرنے پر ایکسپریس پبلی کیشنز کی کاوشوں کو سراہا اور کہا کہ اس سے انہیں نہ صرف حکومتی اقدامات سے آگاہی ملی ہے بلکہ مختلف معاشی ماہرین کی بجٹ تجاویز سے بہت کچھ سیکھنے کا موقع بھی ملا ہے۔ شرکاء کا کہنا تھاکہ اس طرح کی سرگرمیاں جاری رہنی چاہئیں تاکہ عوام کو آگاہی ملتی رہے۔

 

|
سلام آباد: وزیراعظم کے مشیر برائے ریونیو ہارون اختر نے کہا ہے کہ حکومت آئندہ سال کے بجٹ میں نئے ٹیکس نہیں لگائے گی۔

ایکسپریس پبلی کیشنز کے زیراہتمام پری بجٹ سیمینار سے خطاب کرتے ہوئے وزیراعظم کے مشیر برائے ریونیو ہارون اختر نے کہا ہے کہ حکومت آئندہ سال کے بجٹ میں نئے ٹیکس نہیں لگائے گی مگرنان فائلرز کے لیے نان فائلرزرہنامشکل ہوجائے گا۔ سیمینار کی میزبانی کے فرائض ایکسپریس کے ایڈیٹر فورم اجمل ستار ملک نے انجام دیے۔

وزیراعظم کے مشیر برائے ریونیو ہارون اختر نے کہا کہ بحیثیت قوم ہم ٹیکس ادائیگی کے لیے تیار نہیں، ہمارے ہاں رضاکارانہ ٹیکس ادائیگی کا رحجان کم ہے، مختلف شعبوں سے تعلق رکھنے والے افرادکی آمدنی زیادتی ہوتی ہے مگر ظاہر کم کرتے ہیں، دنیا کے کسی بھی ملک میں ٹیکسوں کا رضاکارانہ نظام نہیں بلکہ اسے نافذ کیا جاتا ہے، ہمارے ہاں ایف بی آر کی جانب سے جس شخص کو ٹیکس کانوٹس ملتا ہے وہ یہ سمجھ لیتا ہے کہ اسے ادارے کی جانب سے ہراساں کیا جارہا ہے۔
انہوں نے کہا کہ سرمایہ کار یا قابل ٹیکس آمدنی والے شخص کو ٹیکس نوٹس ملنا ہراسگی کے زمرے میں نہیں آتا، دنیا کا کوئی بھی ملک ایمنسٹی اسکیم کے ذریعے ملک سے باہر پڑا ہوا پیسہ واپس لانے میں کامیاب نہیں ہوا، یہ اسکیم محض ایک ترغیب ہوتی ہے، ٹیکس سے بچنے اور ایف بی آر، نیب اور ایف آئی اے کے ڈر سے لوگ اپنا پیسہ باہر رکھتے ہیں، ایف بی آر کو اچھی قیادت دی جائے تویہ بہترین کام کرے گا۔

ہارون اختر نے کہا کہ حکومت دفاعی اخراجات، ترقیاتی پروگراموں، بجلی پیداوار سمیت دیگر اقدامات کے لیے فنڈز میں کمی نہیں کرسکتی، ملٹی نیشنل کمپنیاں ملک میں سیاسی عدم استحکام کے باعث گزشتہ 7 سال سے سرمایہ کاری نہیں کررہی۔

انھوں نے کہا یہ حقیقت ہے روپے کی قدر میں کمی کرکے حکومت نے بہت فائدہ اٹھایا ہے تاہم یہ مستقل حل نہیں،ہمیں پیداواری شعبوں کی ترقی پر توجہ دینا ہوگی، حکومت اگر کرنٹ اکاؤنٹ خسارے اور تجارتی خسارے کو کم نہ کرسکی تو جی ڈی پی کا سات فیصد ہدف حاصل نہیںہوپائے گا۔ مختلف ملکوں سے آزاد تجارتی معاہدے کرنے سے برآمدات بڑھی ہیں اور مقامی صنعت پر منفی اثرات مرتب ہوئے ہیں۔

وزیر مملکت برائے خزانہ رانا محمد افضل نے کہا کہ ہمسایہ ملک میں 70 سال سے ایک ہی نظام چل رہا ہے جس سے وہاں بہتری آئی، پاکستان میں کسی ایک نظام کا جاری نہ رہنا بدقسمتی ہے، پالیسی سطح پر بعض فیصلے ایسے ہیں جس کو دیکھ کر محسوس ہوتا ہے کہ یہ پہلے کیوں نہیں ہوئے۔

رانا محمد افضل نے کہا کہ حکومت کو ٹیکس کے حصول کے لیے قوانین پر عملدرآمد کرنے کوکہا جاتا ہے لیکن ٹیکس چورکی نشاندہی کی کوئی جرات نہیں کرتا، ہم ٹیکس وصولی 1.9 ٹریلین سے بڑھاکر 4 ٹریلین تک لے آئے ہیں، 10 سال میں جی ڈی پی 5 فیصد سے اوپر آئی ہے، معیشت پر ذمے دارانہ سوچ کیساتھ سیاست ہونی چاہیے، حکومت پر قرضے لینے کا الزام لگایا جاتا ہے تاہم ہر بجٹ میں 5 ارب ڈالر کا خسارہ ہوتا ہے۔

انہوں نے کہا کہ گزشتہ پانچ سال کے دوران 25 ارب کے قرضے زندہ رہنے اور انفراسٹرکچر کو بہتر کرنے کیلیے  لیے گئے، حکومت 2 ماہ میں مدت پوری کرکے چلی جائے گی، ہمیں قرضہ لینا پڑیگا تاکہ نئی آنے والی حکومت کے لیے زرمبادلہ کے ذخائر چھوڑ کر جائیں، ترقی کے لیے قرضہ لینا ضروری ہے کیونکہ اگلے سال وہ منصوبہ 15 فیصد مہنگا ہوجائے گا۔

رانا محمد افضل نے کہا کہ ہمارے دور میں ٹیکس وصولیاں دگنا ہوگئی ہیں، اسمگلنگ والے بارڈرز پر باڑ لگائی جارہی ہے، افغان ٹرانزٹ ٹریڈ کے کنٹینرز پر ٹریکر لگادیے ہیں، تمام ٹریڈ باڈیز کو یقین دلاتا ہوں تمام مسائل کو دیکھ رہے ہیں، ودہولڈنگ ٹیکس کے ماڈل میں کوئی نقص نہیں، چار لاکھ کی ٹیکس سلیب کو اوپر لیکر جانا چاہتے ہیں۔
وزیر تجارت وٹیکسٹائل پرویز ملک نے کہا آزاد تجارتی معاہدوں پر مشاورت کے بعد انھیں برآمدات کے لیے سازگار بنایا جاسکتا ہے، ترکی، چین اور دیگر ملکوں کیساتھ اس سلسلے میں با ت کر رہے ہیں، چین کیساتھ انڈرانوائسنگ کے خاتمے کے لیے اقدامات ایڈوانس سطح پر ہیں، ایران کیساتھ بینکاری کے شعبے میں تعلقات کے حوالے سے بات چیت چل رہی ہے، جلد پاکستانی بینک ایران میں کام کرنا شروع کردیںگے، ملکی برآمدات اس سال 24 ارب ڈالر تک پہنچ جائیںگی جو گزشتہ سال سے 4 ارب ڈالر زیادہ ہوںگی۔

انہوں نے کہا کہ رواں سال بھی مارچ میں برآمدات میں اضافہ ہوا، برآمدات کو مدد دینے کے لیے کرنسی کی ری ایڈجسمنٹ ہوئی، پیداواری لاگت پر نظرثانی کی ضرورت ہے۔

سرمایہ کا ری بورڈ کے چیئرمین نعیم زمیندار نے کہا کہ ہمیں اس وقت بہت سے چیلنجز کا سامنا ہے، پاکستان میں انوسمنٹ لیول 18 جبکہ باقی ملکوں میں 25 فیصد ہے، ہمیں اپنی انوسٹمنٹ پلاننگ کو بہتر بنانے کی ضرورت ہے، سی پیک کے تحت اقتصادی زون ایک بڑا قدم ہے، ہم چاہتے ہیں ہمارے کاروباری ادارے جدت لائیں، ہمیں اپنی کمپنیوں کو کامیاب بنانا ہے، سمارٹ فون کی مقامی سطح پر تیاری کی ضرورت ہے۔
پاکستان ایگری کلچر ریسرچ کونسل ( پی اے آر سی) کے چیئرمین ڈاکٹر یوسف ظفر نے کہا فوڈ سیکیورٹی، نیشنل سیکیورٹی کیساتھ لنک ہے تاہم ہندوستان کے مقابلے میں پاکستان میں فرٹیلائزر اور مشینری کی قیمت زیادہ ہے، ہمیں ان پٹ کاسٹ کو کم کرنا ہوگا، حکومت زرعی سیکٹر کی بہتری کے لیے بلا سود 30 ہزار سولر ٹیوب ویل کی اسکیم لارہی ہے، دالوں کی پیداوار میں اضافہ اور کھانے کے تیل پر نئے منصوبے شروع کررہے ہیں۔
انسٹی ٹیوٹ آف چارٹرڈ اکاؤنٹنٹ کے کونسل ممبر اور چیئرمین ٹیکسیشن کمیٹی اشفاق تولہ نے کہا کہ ٹیکسیشن پالیسی کو بزنس کے ماتحت ہو نا پڑے گا، ہماری ٹیکسیشن پالیسی بزنس فرینڈلی نہیں، 70 فیصد ڈائریکٹ اور 30 فیصد ان ڈائریکٹ ٹیکس ہونا چاہیے، اگر کسی نے کوئی ایمنسٹی لانی ہے تو ایک مر تبہ لائے۔

معروف چارٹرڈ اکاؤنٹنٹ خرم جاہ نے کہا کہ بجٹ کے عمل کو زیادہ بہتر بنانے کے لیے پانچ سالہ منصوبہ ہوناچاہیے تاکہ سرمایہ کاروںکو ملکی پالیسیوں کے بارے میں آگاہی ہو، جب تک سالانہ بجٹ میں سسپنس رہے گا تو صورتحال بہتر ہونے کے امکانات بہت کم ہیں، دنیا بھر میں ایز آف ڈوئنگ بزنس میں پاکستان درجہ بندی میں بہت پیچھے ہے جب تک اس درجہ بندی کو بہتر نہ بنایا جاتا بیرونی دنیا سے سرمایہ کار نہیں آئیںگے۔
خرم جاہ نے کہاکہ  افغان ٹرانزٹ ٹریڈ ٹیکس چوری کا سب سے بڑا روٹ ہے، افغان ٹرانزٹ ٹریڈ میں پاکستانی تاجروں کو یکساں مواقع ملنے چاہئیں، نظریہ ضرورت کے تحت ایمنسٹی اسکیم چل سکتی ہے مگر بیرونی دنیا سے زرمبادلہ لانے کے لیے ٹھوس اقداما ت کرنے ہوںگے، جتنا بھی پیسہ باہر سے لایا جائے گا اس کے لیے یہ لازم ہوکہ اس کو ملک میں سرمایہ کاری کے لیے استعمال کیا جائے گا۔

پاکستان انسٹی ٹیوٹ آف ڈیولپمنٹ اکنامکس کے وائس چانسلر ڈاکٹر اسد زمان نے کہا کہ معاشی شعبے میں بہتری لانے کے لیے ہمیں اپنا بیانیہ تبدیل کرنا ہوگا اور اپنے اندر خود اعتمادی پیدا کرنا ہوگی، ہمیں ملک میں یکجہتی کی ضرورت ہے۔

سابق چئیرمین ایف بی آر ڈاکٹر محمد ارشاد نے کہا کہ ٹیکس اور معیشت کا چولی دامن کا ساتھ ہے، ان دونوں کو الگ نہیں کیا جاسکتا، جب معیشت بہتر ہو رہی ہوگی تو ٹیکس بہتر ہوںگے، حکومت کو معاشی صورتحال بہتر کرنے کے لیے بجٹ خسارے پر قابو پانا ہوگا، یہ تمام خرابیوں کی جڑ ہے، ٹیکس اصلاحات کی اشد ضرورت ہے، حکومت سیلز ٹیکس کا ریٹ بڑھاتی ہے تو ٹیکس چوری کی شرح بھی بڑھ جاتی ہے، جو لوگ ٹیکس ادا کررہے ہیں، ان کے لیے مشکلات ہیں، اس کے تدارک کے لیے اقدامات کیے جانے چاہئیں، ٹیکس گوشوارے  جمع کرانے کا نظام بہت پیچیدہ ہے، اس کو آسان بنانا ہوگا تاکہ نچلی سطح پر ریٹیلرز بھی گوشوارے آسانی سے فائل کرسکیں۔
ڈاکٹر ارشاد نے پبلک فنانس اینڈ ٹیکسیشن اور کسٹمز اسکول کے قیام کی تجویز دیتے ہوئے کہا کہ دنیا بھر میں اس طرح کے ادارے موجود ہیں مگر ہم اس شعبے میں بہت پیچھے ہیں، ٹیکس کے دائرہ کار کو بڑھانے کے لیے ٹیکس کی فلاسفی کو بدلنا ہوگا، ٹیکس کے سارے نظام پر نظرثانی کرنا ہوگی، ایف بی آر میں انٹرنل آڈٹ کے نظام کو دوبارہ لانا ہوگا، اگر ایف بی آر کے افسران کو مراعات دی جائیں تو کرپشن پچاس فیصد تک کم ہوجائے گی۔

اسلام آباد چیمبر آف کامرس اینڈ انڈسٹری کے صدر عامر وحید شیخ نے کہا کہ ایف بی آر کو صرف ٹیکس وصولی کرنی چاہیے مگر عملدرآمد کسی اور ادارے کو کرنا چاہیے، قابل ٹیکس آمدن والے افراد کی جانب سے ٹیکس نہ دینے کی وجوہ جاننی چاہئیں، ٹیکس نوٹسز سے لوگ خائف ہوجاتے ہیں، اس طریقہ کار کو تبدیل کرنے کی ضرورت ہے۔

سابق سیکریٹری خزانہ ڈاکٹر وقار مسعود نے کہا معاشی شعبے کی مشکلات انتہا کو پہنچ چکی ہیں، ریونیو ڈویژن کی کارکردگی بہتر ہے تاہم سرکلر ڈیٹ کا حل تلا ش نہیں کیا جاسکا ہے، سرکلر ڈیٹ اضافے کی جانب سے جار ہاہے، آئی ایم ایف پروگرام کے بعد معاشی صورتحال تشویشناک ہوگئی ہے، سی پی کی وجہ سے صورتحال بہتر ہوئی تھی اور بیرونی سرمایہ کاروں کا اعتماد بحال ہوا تھا اور لوگ سرمایہ کاری کرنا شروع ہوئے تھے تاہم اب سب کو خطرہ لاحق ہے، حکومت نے اپنے نظم وضبط کو خراب کر دیا ہے، اخراجات پوری رفتار سے جاری ہیں جبکہ آمدنی نہیں ہورہی، موجودہ حکومت کو آئندہ مالی سال کا بجٹ پیش نہیں کرنا چاہیے، اگر حکومت ڈیڑھ ماہ قبل بجٹ دے گی تو بجٹ کے لوازمات پورے نہیں کر پائے گی، اکنامک سروے گروتھ ریٹ سمیت دس ماہ کے اعدادوشمار دستیاب نہیں ہوںگے، موجودہ حکومت کے لیے آئینی طور پر یہ لازم نہیں کہ یہ بجٹ دے۔

ایس ڈی پی آئی کے پروجیکٹ ڈائریکٹر عرفان احمد چٹھہ نے کہاکہ  تجارتی سرگرمیوں کے فروغ کے لیے بین الوزارتی کوآرڈی نیشن  بڑھانی چاہیے، اداروں کو مضبوط اور اسمگلنگ خاتمے کے لیے اقدمات کیے جائیں۔ سابق وزیرمملکت برائے خزانہ عمر ایوب نے کہا ترقیاتی بجٹ کا پیمانہ عوام اور ملک کا فائدہ ہونا چاہیے، بجٹ سازی میں ہمیں نوجوانوں کے لیے با عزت روزگارکی فراہمی کو یقینی بنانا چاہیے کیونکہ اس وقت ملک میں 60 سے 70 فیصد نوجوان بے رو زگار ہیں، ہمیں اپنی برآمدات بڑھانی ہیں، ہمیں آج 30 سے 40 سال آگے کی منصوبہ بندی کی ضرورت ہے۔

چیف اکانومسٹ آف پاکستان ڈاکٹر محمد ندیم جا وید نے کہا ہمیں معیشت میں اسٹرکچرل ایڈ جسٹمنٹ کی ضرور ت ہے، انفرااسٹرکچر سیکٹر لوگوں کے معیار زندگی میں بہتری کے لیے اہم کر دار ادا کر تا ہے۔

ایف بی آر کے سابق ممبر شاہد حسین اسد نے کہا کہ اگر معیشت ٹھیک نہیں چل رہی تو ٹیکس ہدف بڑھانا زیادتی ہے جس کا اثر کاروباری برادری پر پڑتا ہے،ایڈوانس ٹیکس کے لیے ہمیں سابقہ سسٹم کی طرف جانا چاہیے، لوگ نان فائلر ہونے کو ترجیح دیتے ہیں، فائلر پر اضافی ودہولڈنگ ٹیکس نہیں ہونا چاہیے ، پیداواری لاگت کم کرنے کی ضرورت ہے۔

ورلڈ بینک کے سابق ایڈ وائزر ڈاکٹر عابد حسن نے کہا کہ ٹیکس دہندگان کے لیے ٹیکس فارم کو سادہ بنایا جائے، ایف بی آر فائلرز کو چھوڑ دے اور نان فائلرز پر فوکس کر ے، ہر سال 20 سے 30 فیصد پی ایس ڈی پی ضائع ہو جاتا ہے، پی ایس ڈی پی 500 سے 600 ارب ہونا چاہیے، سبسڈی کا فیصلہ صوبوں کی جانب سے کیا جا نا چاہیے۔
 
|
سلام آباد: وزیراعظم کے مشیر خزانہ مفتاح اسماعیل کا کہنا ہے کہ روپے کی قدر میں کمی کے حوالے سے ہمیں جو کرنا تھا کردیا ہے اب روپے کی قدر ایک مستحکم سطح پر ہے۔

برطانوی نشریاتی ادارے بی بی سی کو دیئے گئے انٹرویو میں مفتاح اسماعیل نے کہا کہ گزشتہ چند دنوں کے دوران ڈالر کے مقابلے میں روپے کی قدر کم ہوئی ہے۔ اس کی بنیادی وجہ یہ تھی کہ گزشتہ تین سال سے پاکستان کی برآمدات میں کمی اور درآمدات میں اضافہ ہوتا رہا اور اسی لیے ہمارا تجارتی خسارہ بہت بڑھ گیا تھا۔ اس کے علاوہ روپے کی قدر زیادہ ہونے کی وجہ سے مقامی صنعت کو بھی نقصان ہو رہا تھا۔ اس سلسلے میں ہمیں جو کرنا تھا کردیا ہے، اب روپے کی قدر ایک مستحکم سطح پر ہے۔


 
موجودہ حکومت کے آخری بجٹ کے حوالے سے مشیر خزانہ کا کہنا تھا کہ اگرچہ حکومت کی مدت ختم ہونے کو ہے تاہم موجودہ حکومت آئندہ سال کا مکمل بجٹ پیش کرے گی، قومی اسمبلی کے اسپیکر کے ذریعے میری پی ٹی آئی اور پیپلز پارٹی کے رہنماؤں سے بات ہوچکی ہے اور مکمل سال کا بجٹ دینے پر اتفاق ہوگیا ہے۔ ناصرف وفاقی بجٹ بلکہ تمام صوبائی حکومتیں بھی بجٹ پیش کریں گی تاہم بجٹ میں حکومت کسی قسم کے نئے منصوبے متعارف نہیں کروائے گی۔

بجلی بحران پر مشیر خزانہ نے کہا کہ بجلی کی ترسیل کی کمپنیوں میں جتنی بہتری لا سکتے تھے اتنی نہیں ہوسکی ہے۔ نجکاری ہی اس کا دیرپا حل ہے۔ اگر ہماری حکومت دوبارہ آئی تو ڈسٹری بیوشن کمپنیوں کی نجکاری کی کوشش کریں گے۔

شی
|
لاہور: اسٹیل اور سریے کی قیمتوں میں اضافہ ہوگیا۔

سریے کی قیمت 3ہزار روپے اضافے کے بعد 75 ہزار روپے فی ٹن ہوگئی، ڈالر کے مقابل روپے کی قدر میں کمی کی وجہ سے خام مال مہنگا ہونے سے مقامی سریے کی قیمت میں اضافہ ہوا، سریا، اسٹیل سمیت دیگر استعمال کی اشیا کی قیمتوں میں بھی اضافہ ہوا ہے۔

کھڑکیوں، دروازوں کی تیاری اور تعمیراتی کاموں میں استعمال ہونے والی اسٹیل مصنوعات کی قیمتیں بھی بڑھ گئیں، تعمیراتی اور صنعتی شعبہ بھی اسٹیل کی بڑھتی ہوئی قیمتوں سے شدید متاثرہونے لگا ہے، اسٹیل شیٹس، انڈسٹریل کوائل کی قیمتیں متاثر ہونے سے صنعتی شعبہ بھی زد میں آگیا۔

|
کراچی / اسلام آباد: امریکی ڈالر کے مقابل روپے کی قدر میں کمی اور پٹرولیم مصنوعات کی قیمتوں میں اضافے کے باوجود پاکستان میں افراط زر کی شرح میں اضافے کی رفتار سست پڑ گئی۔

پاکستان بیوروشماریات کی جانب سے جاری کردہ اعدادوشمار کے مطابق رواں مالی سال کے ابتدائی 9 ماہ (جولائی تامارچ) کے دوران بھی افراط زر کی شرح 3.78 فیصد تک محدود رہی جو گزشتہ مالی سال کی اسی مدت میں 4.01 فیصد تک پہنچ گئی تھی۔

اعدادوشمار کے مطابق مارچ2018 میں سب سے زیادہ 4.25 فیصد کا اضافہ ہائوسنگ پانی بجلی گیس و ایندھن کے نرخوں ہوا جس کا مارچ کی مہنگائی میں حصہ 1.14 فیصد رہا، اس کے مقابلے میں فوری استعمال کی حامل غذائی اشیا کے نرخ 7.71 فیصد گھٹ جانے کی وجہ سے دیگر خوراک کی قیمتوں میں2.37 فیصد اضافے کے اثرات محدود ہوگئے جس کے باعث فوڈ انفلیشن کے مہنگائی پر اضافے میں 0.36 فیصد کے اثرات رہے، کپڑے اور جوتے 4.84 فیصد اور گھریلوآلات 4.49 فیصد مہنگے ہوئے۔
اس کے علاوہ صحت پر اخراجات4.76 فیصد، ٹرانسپورٹ 6.43 فیصد، کمیونی کیشن0.51 فیصد، تفریح و کلچر 1.64فیصد، تعلیم 17.60فیصد، ریسٹورنٹس اینڈ ہوٹلز6.21 فیصد اور متفق اخراجات میں 5.85 فیصد کا اضافہ ہوا۔
اعدادوشمار کے مطابق ماہانہ بنیادوں پر پان ونٹس کی قیمت میں 22.25 فیصد، تازہ پھل 6.65فیصد ، مرغی 4.39فیصد، چائے کی پتی 3.12فیصد، مچھلی 1.07فیصد، گوشت 0.92فیصد اور بعض دیگر اشیا کی قیمتوں میں اضافہ جبکہ ٹماٹر 20.06فیصد، پیاز19.16فیصد ، تازہ سبزیاں 7.33فیصد، انڈے 7.26فیصد، گڑ 2.7 فیصد، چنے 2.46فیصداور دالوں سمیت دیگر اشیا کی قیمتوں میں کمی آئی، ماہانہ بنیادوں پر غیرغذائی اشیامیں سے اخبارات 8.9فیصد، مٹی کا تیل 5.42فیصد، تعلیم 4.89 فیصد، موٹر وہیکل 3.14فیصد، کاسمیٹکس0.99 فیصد، تعمیراتی آئٹمز0.93فیصدمہنگے ہوئے۔

اعدادوشمار کے مطابق سالانہ بنیادوں پر پان ونٹس 280.15فیصد ، چاول 13.29،انڈے 9.65، گوشت 8.39 فیصد مہنگا ہوا جبکہ ٹماٹر 54.32، دال ماش 22.08، سگریٹ 19.98،چینی 14.91، آلو 14.86،دال مسور 13.38، دال چنا 11.86، دال مونگ 11.42، تازہ سبزیاں 10.32، بیسن 9.68، گڑ 8.57 اور گندم 2.09 فیصد سستی ہوئی۔

اعدادوشمار کے مطابق رواں مالی سال کے پہلے 9ماہ کے دوران پیاز 90.17فیصد ، ٹماٹر 15.98فیصد، چاول 14.31فیصد، مٹی کا تیل 12.18 فیصد، تعلیم کے اخراجات 12.07فیصد، ادویہ 11.41 فیصد، پٹرول 10.4فیصد، چائے کی پتی9.35فیصد، آلو 9.01فیصد اور گوشت 7.64فیصد مہنگا ہوا ، اس کے علاوہ لانڈری کے اخراجات 7.37فیصد، ایم ایم بی ایس ڈاکٹر کی فیس میں 7.20 فیصد ، مرغی کا گوشت 6.92فیصد، اخبارات 5.07فیصد اور موٹر وہیکلز کی قیمت میں بھی 4.51فیصد کا اضافہ ہوا تاہم دال ماش 25.7، دال چنا 1.55، چینی 18.20، دال مسور 18.04، سگریٹ 17.8، دال مونگ 17.35، بیسن 15.17، گڑ 7.6 اور تازہ سبزیوں کی قیمت میں 2.97فیصد کی کمی ہوئی۔
اے پی پی سی کے مطابق ڈائریکٹر پرائسز پی بی ایس عتیق الرحمن نے پیر کو پریس کانفرنس بتایا کہ کہا کہ مارچ 2018 میں ہول سیل پرائس انڈیکس میں 0.25 فیصد اضافہ اور ایس پی آئی میں 0.60 فیصد کمی ہوئی۔

 
|کراچی: بین الاقوامی بلین مارکیٹ میں فی اونس سونے کی قیمت 7 ڈالر کے اضافے سے 1332 ڈالر کی سطح پر پہنچ۔

بلین مارکیٹ میں فی اونس سونے کی قیمت 7 ڈالر کے اضافے سے 1332 ڈالر کی سطح پر پہنچنے کے باعث مقامی صرافہ مارکیٹوں میں بھی پیرکو فی تولہ اور فی دس گرام سونے کی قیمتوں میں بالترتیب100 اور86روپے کا اضافہ ہواجس سے تولہ سونے کی قیمت59 ہزار اور دس گرام50 ہزار 571روپے ہوگئی تاہم فی تولہ چاندی کی قیمت بغیرکسی تبدیلی کے770 اور دس گرام 660 روپے پرمستحکم رہی۔

 
|
سلام آباد: پبلک اکائونٹس کمیٹی کی ذیلی کمیٹی نے ڈائریکٹر ایف آئی اے کو گرینڈ حیات ہوٹل کی تعمیرکے حوالے سے بے ضابطگیوں کے بارے میں گمراہ کن ایف آئی آر درج کرنے والے اہلکاروں کیخلاف انضباطی کارروائی کرنے کے احکام جاری کر دیے۔

کمیٹی نے اسلام آباد میں قائم غیر قانونی ہائوسنگ سوسائٹیزکیخلاف کارروائی کرنے اور مونال ہوٹل کی آئندہ لیزکاٹینڈر بھی شفاف بنانے کی ہدایت کی ہے۔ اجلاس پیر کو کنوینر میاں عبدالمنان کی زیرصدارت ہوا۔ ایف آئی اے حکام نے کمیٹی کوآگاہ کیا کہ گرینڈ حیات ہوٹل کی تعمیرکے سلسلے میں درج کی جانیوالی ایف آئی آرواضح نہیں تھی جس کے باعث صحیح نتائج اخذنہیں کیے جا سکے۔

چیئرمین سی ڈی اے عثمان اختر باجوہ نے یقین دہانی کروائی کہ سارے معاملات کامفصل جائزہ لیا جائیگا۔چیئرمین سی ڈی اے نے بتایا کہ وفاقی دارالحکو مت میںقائم غیرقانونی ہائوسنگ سوسائٹیزکیخلاف بھی کارروائی کا منصوبہ تیارکیا گیا ہے۔ ہم نے گزشتہ4سال سے کسی بھی ہائوسنگ سوسائٹی کو این اوسی جاری نہیں کیا، منظورشدہ لے آئوٹ پلان کے مطابق کام نہ کرنے والوں کے خلاف بھی کارروائی کویقینی بنایا جائے گا۔
|
ویب ڈیسک  پير 2 اپريل 2018


چین اور امریکا کے درمیان ’تجارتی جنگ‘ کا آغاز گزشتہ ماہ کے اوائل سے ہوا۔ فوٹو : سوشل میڈیا
چین اور امریکا کے درمیان ’تجارتی جنگ‘ کا آغاز گزشتہ ماہ کے اوائل سے ہوا۔ فوٹو : سوشل میڈیا


بیجنگ: چین نے امریکا سے درآمد کی جانے والی اشیا پر 25 فیصد تک محصول ‏عائد کر دیا ہے۔

بین الاقوامی خبررساں ادارے کے مطابق امریکا کی جانب سے چینی مصنوعات اسٹیل اور المونیم پر ٹیکس لگانے کے جواب میں چین نے بھی امریکا سے درآمد شدہ 128 مصنوعات پر 25 فیصد محصول لگا دیا ہے جس کے باعث امریکا کی تین ارب ڈالر سے زائد درآمدات متاثر ہوں گی۔ چین ان محصولات کے علاوہ مزید ٹیکس بھی عائد کرنے کی منصبہ بندی کررہا ہے۔

چین نے موقف اختیار کیا ہے کہ محصولات میں اضافے کا فیصلہ چینی مفادات کے تحفظ کے تحت کیا گیا ہے جس کا مقصد امریکا کی جانب سے چینی مصنوعات پر ٹیکس عائد کرنے کے جارحانہ فیصلے سے ہونے والے نقصانات کا ازالہ کرنا بھی ہے۔ چین پہلے ہی واضح کر چکا ہے کہ اگر تجارتی جنگ چھیڑی گئی تو چین اپنے مفادات سے متعلق راست اقدام اُٹھانے کا حق محفوظ رکھتا ہے اور حالیہ اقدام اسی سلسلے کی کڑی ہے۔

مزید پڑھیے : عالمی تجارتی جنگ چھڑنے کا خدشہ

تجزیہ کاروں کا کہنا ہے کہ دنیا کی دو سپر پاورز کے درمیان معاشی تناؤ اور ایک دوسرے پر معاشی پابندیاں سخت کرنا خطے کے امن کے لیے درست نہیں۔ دونوں ممالک کو معاملہ فہمی سے کام لیتے ہوئے کسی بھی ایسے اقدام سے گریز کرنا چاہیے جو کشیدگی کا سبب بنیں تاہم مستقبل بعید میں اس تناؤ میں کمی ہوتی نظر نہیں آتی۔
دونوں ممالک کے درمیان تجارتی محاذ پر تناؤ کی صورت حال اس وقت پیدا ہوئی جب امریکی صدر نے اپنی تجارتی پالیسی کو ’’مضحکہ خیز‘‘ قرار دیتے ہوئے پالیسی میں بڑے پیمانے پر تبدیلی کا عندیہ تھا جس کے بعد ٹرمپ کے مشیر تجارت نے احتجاجاً استعفیٰ دے دیا تھا۔ چین نے امریکی صدر کے اس بیان پر سخت ردعمل دیا تھا۔
مزید پڑھیے:  اسٹیل اور المونیم کی درآمد پر امریکی پابندی

واضح رہے امریکی صدر نے ’’ تجارتی جنگ ‘‘ کو پسندیدہ قرار دیتے ہوئے کہا تھا کہ امریکا چین سے درآمد کردہ اشیاء پر ٹیکس لگانا چاہتا ہے تاکہ چینی سرمایہ کاری کو محدود کر کے مقامی صنعت کو فروغ دیا جا سکے جس کے جواب میں چین نے کہا تھا کہ وہ تجارتی جنگ نہیں چاہتا لیکن اگر ان کی معیشت متاثر ہوتی ہے تو وہ خاموش نہیں بیٹھے گا۔
|
سلام آباد: ملک میں بجلی کی پیداوار کے لیے درآمدی ایل این جی پر انحصار بڑھ گیا۔

نیپرا دستاویز کے مطابق فروری 2018کے دوران ہائیڈل سے بجلی کی پیدوار 19.44 فیصد اور کوئلے سے 15.79 فیصدبجلی پیدا کی گئی ہے ۔ دستاویز کے مطابق بجلی کی پیداوار کے لیے ہائی اسپیڈڈیزل پر بہت کم انحصار کیا گیا اور ہائی اسپیڈ ڈیزل سے صرف 0.01 فیصد بجلی پیدا کی گئی۔

دستاویزکے مطابق گزشتہ سال فروری کے دوران فرنس آئل سے 26.28فیصد بجلی پیدا کی گئی تھی اور اس سال فروری میں فرنس آئل سے 8.33 فیصد بجلی پیدا کی گئی ہے۔ گزشتہ سال فروری کے دوران ایل این جی سے صفر فیصد اور رواں سال فروری کے دوران 19.20 فیصد بجلی پیدا کی گئی۔ ایل این جی سے پیدا ہونے والی بجلی کی فی یونٹ 9.02 روپے رہی۔ فروری میں فرنس آئل سے پیدا ہونے والی بجلی سب سے زیادہ مہنگی رہی اور فرنس آئل سے پیدا ہونے والے بجلی کی فی یونٹ قیمت 10روپے16پیسے فی یونٹ رہی ہے۔
دستیاب اعدادوشمار کے مطابق رواں مالی سال کے پہلے سات ماہ کے دوران 22 ارب 30کرو ڑ روپے سے زائد کی ایل این جی درآمد کی گئی جبکہ گزشتہ مالی سال کے اسی عرصے کے دوران 17 ارب 15 کروڑ70 لاکھ روپے کی ایل این جی درآمد کی گئی تھی۔ گزشتہ مالی سال کے نسبت رواں مالی سال کے پہلے سات ماہ کے دوران ایل این جی کی درآمد میں30.02ا فیصد کا اضافہ ہواہے۔

دستیاب اعدادوشمار کے مطابق فروری 2018 کے دوران 2ارب 4کروڑ 50 لاکھ روپے کی ایل این جی درآمد کی گئی جبکہ جنوری 2018 کے دوران 3 ارب 14 کروڑ 70 لاکھ روپے کی ایل این جی درآمد کی گئی تھی۔ گزشتہ ماہ کی نسبت فروری میں ایل این جی کی درآمد میں 35.02 فیصدکی کمی ریکارڈ کی گئی ہے۔ فروری 2017 کے دوران ملک میں2 ارب 34کروڑ 70لاکھ روپے کی ایل این جی درآمد کی گئی تھی۔ فروری 2017 کی نسبت 2018 کے دوران ایل این جی کی درآمد میں 12.87 فیصد کی کمی ہوئی ہے۔

نیپرا دستاویز کے مطابق فروری کے دوران ایٹمی وسائل سے8.73فیصد، ونڈ سے 1.22فیصد اور بگاس سے 1.16 فیصد بجلی پیدا کی گئی ہے۔ دستاویز کے مطابق بجلی کی پیداوار میں شمسی توانائی کا حصہ0.78فیصد رہا۔


|
نیویارک: پاکستان اپنے زرمبادلہ کے ذخائر تیزی سے کم کرنے والا ایشیا کا سرفہرست ملک بن گیا، بلوم برگ نے اپنی رپورٹ میں کہا ہے کہ اگر صورتحال برقرار رہی تو پاکستان کے ذخائر پسماندہ ملک کمبوڈیا سے بھی کم ہوجائیں گے جس کی معیشت پاکستانی معیشت سے 10 گنا چھوٹی ہے۔

عالمی اقتصادی جریدے بلوم برگ نے عالمی مالیاتی ادارے (آئی ایم ایف) کے جاری کردہ اعداد و شمار کے حوالے سے بتایا ہے کہ فروری میں پاکستان کے زر مبادلہ کے ذخائر 13.5 ارب ڈالر تھے جو کہ گزشتہ 5 برس کی کم ترین سطح تھی دوسری جانب کمبوڈیا کے زرمبادلہ کے ذخائر میں اضافہ ہورہا ہے جنوری میں اس کے ذخائر کا حجم 11.2 ارب ڈالر تھا۔

Pakistan foren reserve may be low to combodia

نجی ادارے انسائیڈ سیکیورٹیز کے مطابق پاکستان کے زر مبادلہ کے ذخائر میں مسلسل کمی ہورہی ہے اور آئندہ بھی کمی کا امکان ہے، جون تک اس کے زر مبادلہ کے ذخائر میں مزید 2.2 ارب ڈالر تک کمی ہوسکتی ہے۔

پاکستان کو مسلسل ادائیگیوں کے بحران کا سامنا ہے، گزشتہ آٹھ  ماہ کے دوران اس کا کرنٹ اکاؤنٹ خسارہ 50 فیصد یعنی 10.8 ارب ڈالر تک پہنچ  چکا ہے،  زرمبادلہ کے ذخائر کو سخت دباؤ کا سامنا ہے کیوں کہ حکومت گزشتہ چار ماہ کے دوران کرنسی کی قدر میں دو بار کمی کرچکی ہے۔

Pakistan foren reserve may be low to combodia 2

بلوم برگ کی جانب سے جمع کردہ اعداد و شمار کے مطابق اسی طرح نیوزی لینڈ اور قازقستان وہ ممالک ہیں جن کی معیشت پاکستانی معیشت کے مقابلے میں چھوٹی ہے لیکن ان کے زرمبادلہ کے ذخائر پاکستانی ریزرو سے کہیں زیادہ ہیں۔

لاہور یونیورسٹی آف مینجمنٹ سائنس کے شعبہ معاشیات کے سربراہ ڈاکٹر تراب حسین نے کہا ہے کہ اصل صورتحال یہ ہے کہ ملکی برآمدات میں اضافہ نہیں ہورہا، بنگلہ دیش ان ممالک میں سے ہے جو کہ آپ سے زیادہ مضبوط معیشت کے حامل ہیں،  1971ء کے بعد سے اب تک بنگلہ دیش کے موجودہ مالی ذخائر پاکستان سے دگنا ہوچکے ہیں اس کی وجہ یہ ہے کہ بنگلہ دیش کی برآمدت میں بہت اضافہ ہوچکا ہے بنگلہ دیش اور کمبوڈیا ٹیکسٹائل کی مارکیٹ میں حریف بن چکے ہیں۔


|
لاہور: پنجاب فوڈ اتھارٹی نے بیرون ملک سے درآمد کی جانے والی کھانے پینے کی اشیا پر اردو اور انگریزی کے سوا دیگر زبانوں میں ہدایات تحریر کرنے پر پابندی عائد کردی۔

پنجاب فوڈ اتھارٹی کے مطابق امپورٹ (درآمد) کی گئی کھانے پینے کی اشیا کے ڈبوں اور پیکنگ پر اردو اور انگریزی زبان میں ہدایات کے لیبل لگانے ہوں گے، کسی اور زبان میں تحریر کردہ لیبل قابل قبول نہیں ہوں گے۔ درآمد کی گئی اشیاء کا حلال سرٹیفکیٹ، لیبل پر حلال کی تصدیقی مہر کا ہونا لازم ہوگا جبکہ اردو اور انگریزی کے سوا دیگر کسی بھی زبان میں لیبل لگی اشیائے خوردو نوش کی فروخت کی اجازت نہیں دی جائے گی۔


 
ڈائریکٹر جنرل پنجاب فوڈ اتھارٹی نورالامین مینگل نے کہا ہے کہ اس حوالے سے تمام امپورٹرز کو 31 مئی تک کی ڈیڈ لائن دی گئی ہے،رعایتی مدت ختم ہونے کے بعد سخت کارروائی عمل میں لائی جائے گی۔

ڈی جی پنجاب فوڈ اتھارٹی کا مزید کہنا تھا کہ لیبل پر درج اجزاء نہ پڑھے جانے کی صورت میں غلط خوراک کے انتخاب کے مواقع بڑھ جاتے ہیں، لیبلنگ کی ہدایات پنجاب فوڈ اتھارٹی قوانین کے تحت جاری کی گئی ہیں۔


|
اسلام آباد:  این ایل سی نے افغان ٹرانزٹ ٹریڈ کی سرگرمیوں کو فروغ دینے کیلیے ریلوے کا استعمال زیرغور لانے کی تجویزدیدی۔

این ایل سی نے کہا ہے کہ ریلوے کے ذریعے تجارتی اشیا کی نقل وحمل پر لاگت بہت کم ہے جس کی وجہ سے افغان تاجر بذریعہ ریل تجارت کو زیادہ ترجیح دیتے تھے تاہم بعد میں ریلوے ٹرانزٹ میں غیر ضروری تاخیر اور دیگر وجوہ کی بنا پر ٹرانزٹ ٹریفک دیگر ذرائع پر منتقل ہوگئی ہے۔

این ایل سی نے وزارت تجارت کو تجویز دی کہ ٹرانزٹ ٹریڈ کیلیے ریلوے کے استعمال پر سنجیدگی سے غور کیا جائے اور تجارتی سرگرمیوں میں ریلوے کا کردار بڑھانے کا معاملہ مناسب سطح پر اٹھایا جائے۔
این ایل سی نے یہ بھی تجاویز دیں کہ پاک افغان سرحد پر مرکزی کنٹرولنگ مینجمنٹ ایجنسی کا قیام عمل میں لایاجائے جو پاکستان لینڈ پورٹ اتھارٹی کے ساتھ مل کر کام کرے، سیف ٹرانسپورٹیشن انوائرومنٹ پروجیکٹ کا فوری طور پر نفاذ کیا جائے۔ افغان پاکستان ٹرانزٹ ٹریڈ ایگریمنٹ کے پروٹوکول کی شق 13کے تحت تجارتی سرگرمیو ںمیں استعمال ہونے والی تمام گاڑیوں میں ٹریکنگ سسٹم لگایاجائے۔

این ایل سی کے مطابق افغانستان کی جانب سے کسٹمز ٹرانزٹ قوانین کو حتمی شکل دے کر ان کا نوٹیفکیشن جاری نہیں کیاگیا جس سے ٹرانزٹ ٹریڈ میں مشکلا ت پیش آ رہی ہیں، افغان حکومت سے مطالبہ کیاجاناچا ہیے کہ وہ پاکستانی تاجروں کو وسطی ایشائی ملکوں تک رسائی میں آسانی پہنچانے کیلیے کسٹمز ٹرانزٹ قوانین کا اجرا کرے۔

این ایل سی نے کہا کہ پرال اور وی بوک سسٹم کی وجہ سے تجارتی مصنوعات کی کلیئرنس میں تاخیر ہوتی ہے جس سے تجارتی سرگرمیاں متاثر ہوتی ہیں۔ پاک افغان سرحد پر گڈز دستاویز کی رجسٹریشن کے لیے کمپیوٹرائز سسٹم موجود نہیں اور سرحد پر تجارتی مصنوعات کے کنٹینرز کی کلیئرنس اور ہینڈلنگ کیلیے جگہ ناکافی ہے جس سے تاجروں کو پریشانی کا سامنا ہے۔

دستاویز کے مطابق افغانستان میں رجسٹرڈ کمپنیوں کو ازسر نو رجسٹریشن کرانے کا کہا جاتاہے جس سے تجارتی سرگرمیوں کو نقصان پہنچتا ہے۔

|
کراچی:  فوڈ سیکٹر میں وسیع پیمانے پر خریداری سرگرمیوں نے پیر کو پاکستان اسٹاک ایکس چینج کو مندی سے بچالیا اور اتارچڑھاؤکے باوجود محدود پیمانے پر تیزی رونما ہوئی۔

امریکی اسٹاک مارکیٹ میں گزشتہ ہفتے کے اختتامی سیشن میں بدترین مندی کے باعث مقامی حصص مارکیٹ پر منفی اثرات مرتب ہونے کاخدشہ تھا، تیزی کے باعث 48.06 فیصد حصص کی قیمتیں بڑھ گئیں جبکہ حصص کی مالیت میں3 ارب8 کروڑ83 لاکھ97 ہزار891 روپے کا اضافہ ہوگیا۔

کاروباری دورانیے میں ایک موقع پر244 پوائنٹس کی مندی بھی رونما ہوئی لیکن اس دوران فوڈ سیکٹر میں بڑھتی ہوئی خریداری سرگرمیوں کے سبب مندی کے اثرات زائل ہوگئے اور ایک موقع پر88 پوائنٹس تک کی تیزی بھی رونما ہوئی تاہم اختتامی لمحات میں فوری منافع کے حصول پر رحجان غالب ہونے سے تیزی کی مذکورہ شرح میں قدرے کمی ہوئی۔
کاروبار کے اختتام پر کے ایس ای100 انڈیکس 53.36 پوائنٹس کے اضافے سے 45083.57 ہوگیا جبکہ کے ایس ای30 انڈیکس 59.13 پوائنٹس بڑھ کر 22628.73، کے ایم آئی30 انڈیکس222.99 پوائنٹس کے اضافے سے 76280.35 اور پی ایس ایکس کے ایم آئی انڈیکس 35.51 پوائنٹس بڑھ کر 22233.56 ہوگیا۔

کاروباری حجم گزشتہ جمعرات کی نسبت17.73 فیصد کم رہا اور مجموعی طور پر18 کروڑ79 لاکھ27 ہزار760 حصص کے سودے ہوئے جبکہ کاروباری سرگرمیوں کا دائرہ کار362 کمپنیوں کے حصص تک محدود رہا جن میں174 کے بھاؤ میں اضافہ، 167 کے داموں میں کمی اور21 کی قیمتوں میں استحکام رہا۔

جن کمپنیوں کے حصص کی قیمتوں میں نمایاں اضافہ ہوا ان میں ماڑی پٹرولیم کے بھاؤ 18.20 روپے بڑھ کر 1479.37 روپے اور شیزان انٹرنیشنل کے بھاؤ 17.99 روپے بڑھ کر 529.99 روپے ہو گئے جبکہ یونی لیورفوڈز کے بھاؤ 176.44 روپے کم ہوکر9550 روپے اور پاکستان ٹوبیکو کے بھاؤ 85.51 روپے کم ہوکر1971.06 روپے ہوگئے۔


|
اسلام آباد:  وفاقی حکومت نے آزادتجارتی معاہدہ ٹوکے تحت  چین کے لیے ٹیرف لائنز 75 فیصد سے کم کرکے 60فیصد کرنے کی تجویز پر غور شروع کردیا ہے۔

وزارت تجارت کے ذرائع نے بتایاکہ پاکستان اور چین کے درمیان ایف ٹی اے ٹو پر3 سال سے مذاکرات جاری ہیں تاہم اس حوالے سے نئی پیش رفت سامنے آئی ہے اور  وزارت تجارت نے چین کو75فیصد اشیا پر ڈیوٹی فری رسائی دینے کی تجویز پر نظر ثانی کرنے کا فیصلہ کیا ہے۔

ذرائع نے بتایاکہ ایف بی آر کے دباؤپر وزارت تجارت 60فیصد اشیا پر چین کو ڈیوٹی فری رسائی دینے کی تجویز کا جائزہ لے رہی  ہے تاہم اس حوالے سے  ابھی تک کوئی حتمی فیصلہ نہیں کیاگیااور مختلف شراکت داروں کے ساتھ مشاورتی عمل جاری ہے۔

ذرائع کے مطابق نئی تجویز کے تحت پاکستان کی جانب سے چین کو 7ہزار 200 ٹیرف لائنز میں سے 3 ہزار 900 ٹیرف لائنز پر ڈیوٹی فری رسائی دی جائے گی جبکہ اس سے قبل 5ہزار 400ٹیرف لائنز پر ڈیوٹی فری رسائی کی تجویز تھی۔ چین کو 3 ہزار300 ٹیرف لائنز پر کسی قسم کی کوئی رعایت نہ دینے کی تجویز ہے جس کے تحت مقامی انڈسٹری کو مکمل تحفظ مل سکے گا۔

ایف ٹی اے ٹو کے حوالے سے اب تک کے مشاورتی عمل کے دوران چیمبرز اورتجارتی تنظیموں نے مختلف مصنوعات پر چین کو ڈیوٹی فری رسائی دینے پر تحفظات کا اظہار کیااور مطالبہ کیا تھا کہ ان مصنوعات پر ڈیوٹی فری رسائی کی اجازت نہ دی جائے اور ان کو حساس لسٹ  میں رکھا جائے۔

وزارت تجارت نے انڈسٹری کے اس مطالبے پر سنجیدگی سے غور شروع کر دیا ہے اور معاہدے میں ان اشیا کو حساس لسٹ میں رکھاجائے گا۔

ذرائع نے بتایاکہ چین کے ساتھ آزادتجارتی معاہدے پر کام جاری ہے اور اس بات کا خدشہ ہے اس معاہدے پر موجودہ حکومت کے دور میں دستخط نہیں ہو پائیں گے۔ اپریل میں وزیر اعظم کے دورہ چین کے دوران اس معاہدے پر دستخط ہونے کے امکانات بہت کم ہیں۔

اس حوالے سے وفاقی وزیر تجارت محمد پرویز ملک نے بتایاکہ ایف ٹی اے ٹو میںٹیرف لائنز پر شراکت داروں کے ساتھ مشاورت جاری ہے اور مشاورتی عمل کے بعد ہی کوئی فیصلہ کیاجائے گا۔ ایک سوال پر انھوں نے واضح کیاکہ حکومت ایف ٹی اے ٹو کے حوالے سے کسی جلدی میں نہیں ہے۔

|
کراچی: وفاقی تحقیقاتی ادارے (ایف آئی اے) نے 78 ارب روپے کی نادہندہ نجی کمپنی کے الیکٹرک کے انتظامی کنٹرول اورحصص کی فروخت پرسخت تحفظات کا اظہار کرتے ہوئے وفاقی حکومت کو متنبہ کیا ہے کہ وہ کے الیکٹرک سے یہ رقم وصول کرے۔

ایف آئی اے کی تحقیقات میں انکشاف کیا گیا ہے کہ کے الیکٹرک وفاقی حکومت کی 78 ارب روپے کی نادہندہ ہے۔بجلی کمپنی کی نجی انتظامیہ نے گذشتہ 12 سال کے دوران واجبات اور لیٹ پیمنٹ سرچارج کی مد میں سوئی سدرن گیس کمپنی کواربوں روپے کی ادائیگی کرنی ہے۔

ایف آئی اے نے سفارش کی ہے کہ موجودہ انتظامیہ ابراج کیپیٹل کی اور شنگھائی الیکٹرک پاور کے مابین کے الیکٹرک کے حصص کی خریداری کی منظوری سے قبل واجب الادا 78 ارب روپے کی ادائیگی کو یقینی بنایا جائے۔

ایف آئی اے کارپوریٹ کرائم سرکل کراچی نے 2014 میں ایک شہری کی درخواست پر کے الیکٹرک لمیٹڈ(کے ای ایل) کی جانب سے سوئی سدرن گیس کمپنی(ایس ایس جی سی) سے قدرتی گیس کی خریداری کی مد میں پائی جانے والی سنگین بے قاعدگیوں کے الزامات کے تحت تحقیقات کا آغاز کیا تھا۔

دونوں کمپنیوں پر الزام تھا کہ سال 2015 میں کراچی الیکٹرک سپلائی کمپنی(کے ای ایس سی) کی نجکاری کے بعد بجلی کمپنی اور سوئی سدرن گیس کمپنی کے مابین قدرتی گیس کی خریداری کا معاہدہ (جی ایس اے) تاحال نہیں کیا گیا ہے۔

قوانین کے مطابق بغیر معاہدے کے کسی بھی صارف کو گیس کی سپلائی نہیں دی جاسکتی تاہم ایس ایس جی سی کے الیکٹرک کے مرکزی بجلی بن قاسم کو بغیر کسی تعطل کے گیس فراہم کررہی ہے۔

درخواست میں یہ الزام بھی عائد کیا گیا تھا کہ دونوں اداروں کی سالانہ مالیاتی رپورٹس میں کے الیکٹرک کو فروخت کی جانے والی قدرتی گیس کے اعدادوشمار میں نمایاں فرق پایا جاتا ہے۔ مثال کے طور پر مالی سال 2012-2011 اور 2013-2012 کے دوران کے الیکٹرک کی مالیاتی رپورٹ کے مطابق 56 ارب روپے سے زائد قدرتی گیس کی خریداری پر خرچ کیے گئے جبکہ ایس ایس سی جی سی کی سالانہ مالیاتی رپورٹ اس عرصے کے دوران کے الیکٹرک کوصرف 9 ارب روپے کی گیس کی فروخت ظاہر کرتی ہے۔

ان الزامات کے علاوہ تحقیقات کے دوران یہ بھی انکشاف ہوا کہ کے الیکٹرک،ایس ایس جی سی کی 78 ارب روپے کی نادہندہ ہے۔ ایس ایس جی سی کے ریکارڈ کے مطابق دسمبر 2004 میں حکومتی کنٹرول میں کے الیکٹرک پرایس ایس جی سی کے واجبات صفر تھے۔ نومبر 2005 میں ادارے کی نجکاری کے وقت یہ واجبات ایک ارب روپے تھے۔

نجکاری کے بعد سعودی گروپ الجمیعہ کے کنٹرول میں رہتے ہوئے اگست 2008 تک یہ واجبات 12 پر پہنچ چکے تھے اور ابراج کیپٹل کی جانب سے ستمبر 2008 میں بجلی کمپنی کا انتظام سنھالنے کے بعد یہ واجبات 78 ارب پر پہنچ چکے ہیں جس میں سے 31 ارب روپے اصل رقم ہے اور 47 ارب روپے لیٹ پیمنٹ سرچارج کی مد میں ہیں۔

تحقیقات کے دوران ایس ایس جی سی کے اعلیٰ افسران نے اس امر کی تصدیق کی ہے کہ کے الیکٹرک اور ایس ایس جی سی کے مابین گیس خریداری کا معاہدہ نہیں کیا گیا ہے، دونوں اداروں کے مابین آخری معاہدہ 1978 میں صرف 10 ایم ایم سی ایف ڈی گیس کی فراہمی کا تھا۔

دوسری جانب کے الیکٹرک اپنی مالیاتی رپورٹس میں یہ دعویٰ کرتی ہے کہ ادارہ ایس ایس جی سی کے واجبات پر کسی قسم کا انٹرسٹ ادا کرنے کا پابند نہیں۔ ایف آئی اے کی جانب سے وفاقی حکومت کو سفارش کی گئی ہے کہ ایسی صورتحال میں جب کے الیکٹرک کی موجودہ انتظامیہ ابراج کیپیٹل اور ایک چینی کمپنی شنگھائی الیکٹرک پاور کو کے الیکٹرک کے انتظامی کنٹرول کے ساتھ حصص کی فروخت کا سودا اپنے آخری مراحل میں ہے اور وفاقی حکومت کی منظوری کے بعد اس سودے پر عمل درآمد کیا جائے گا۔

ایف آئی اے نے سفارش کی ہے کہ وفاقی حکومت کے الیکٹرک کے حصص اور انتظامی کنٹرول کی منتقلی کی منظوری سے قبل سوئی سدرن گیس کے واجبات کی ادائیگی کو یقینی بنائیں بصورت دیگر یہ واجبات کھٹائی میں پڑ سکتے ہیں۔

ایف آئی اے کی جانب سے اس سلسلے میں تحریر کیے جانے والے مراسلے میں مزید کہا گیا ہے کہ کے الیکٹرک اور سوئی سدرن گیس دونوں مفاد عامہ کے ادارے ہیں جن میں حکومت پاکستان کے حصص بھی موجود ہیں۔

اس سلسلے میں ایف آئی اے کی جانب سے کی جانے والی تادیبی کارروائی سے خدشہ ہے کہ سرمایہ کاروں کا اعتماد متاثر ہو تاہم اس سلسلے میں ایک اعلی اختیاراتی کمیٹی تشکیل دی جائے جس میں ایف آئی اے کی بھی نمائندگی ہو اور یہ کمیٹی بجلی کمپنی کو نئے مالکان کے حوالے کرنے سے پہلے سوئی سدرن گیس کے واجبات کی ادائیگی کو یقینی بنائے۔


|
اسلام آباد: موجودہ حکومت کی جانب سے غیر ملکی قرضوں پر انحصا ر کم نہ ہوسکا اور رواں مالی سال کے پہلے 8 ماہ کے دوران سے حکومت نے مختلف ملکوں اور کمرشل بینکوں سے 810 ارب 68 کروڑ روپے سے زائد کا قرضہ لیاہے چین سے 8 ماہ کے دوران 121 ارب روپے کا قرض لیاگیاہے۔

دستیاب اعدادوشمار کے مطابق فروری 2017-18 کے دوران حکومت نے چین سے 7 ارب 96 کروڑروپے کا قرضہ لیا ہے جبکہ فرانس سے 22 کروڑ 75 لاکھ روپے اور ایک ماہ کے دوران جرمنی سے 5 کروڑ 80 لاکھ روپے کا قرضہ لیا گیا ہے۔ دستاویز کے مطابق چین، فرانس، جرمنی، جاپان، کویت اور سعودی عرب سمیت 11 ملکوں سے رواں مالی سال کے پہلے 8 ماہ کے دوران دوطرفہ بنیادوں پر ایک 156 ارب 15 کروڑ روپے کا قرضہ لیا گیا ہے۔
دستیاب دستاویز کے مطابق حکومت نے رواںمالی سال کے دوران جولائی تا فروری کے دوران فرانس سے ایک ارب 21کروڑ 77 لاکھ روپے ، جرمنی سے ایک ارب 75 کروڑ 43 لاکھ روپے ، جاپان سے 7 ارب 95کروڑ 54 لاکھ روپے، کویت سے 19 کروڑ 26لاکھ عمان سے 8 کروڑ80 لاکھ روپے کا قرض لیا ہے۔

دستاویز کے مطابق حکومت نے 8 ماہ کے دوران سعودی عرب سے 4ارب 23 کروڑ 75 لاکھ روپے، ترکی سے 527 ملین روپے برطانیہ سے 14 ارب 32 کروڑ74 لاکھ روپے اور امریکا سے 4 ارب 58 کروڑ روپے کا قرضہ لیا ہے۔

رواں مالی سال کے دوان جولائی تادسمبر کے دوران بانڈز کے ذریعے 263 ارب 50 کروڑ روپے حاصل کیے ہیں۔ دستاویز میں مزید بتایاگیاہے کہ 5 بین الاقوامی کمرشل بینکوں نے 8 ماہ کے دوران پاکستان کو 190 ارب 30 کروڑ روپے کے قرضے فراہم کیے۔ سٹی بینک کی جانب سے پاکستان کو 28 ارب 11 کروڑ روپے کا قرضہ دیاگیا۔

دبئی بینک نے 5 ارب 88کروڑ، آئی سی بی سی چائنا نے پاکستان کو 107 ارب 90 کروڑ روپے کا قرض دیا۔ ایس سی بی لندن سے حکومت نے 8 ماہ کے دوران 21 ارب 54 کروڑ روپے کا قرض لیا۔ سوئس اے جی اے بی ایل نے پاکستان کو 26 ارب روپے سے زائد کا قرض دیا۔ دستاویز کے مطابق حکومت نے جولائی تا فروری 2018 کے دوران ایشیائی ترقیاتی بینک سے مختلف قرضوں اور گرانٹس کی مد میں 59 ارب روپے سے زائدکا قرضہ لیا۔

ایشین انفرااسٹرکچر انویسٹمنٹ بینک نے پاکستان کو ایک ارب 82 کروڑ روپے سے زائدکا قرضہ دیا۔ یورپی یونین سے حکومت نے 8 ماہ کے دوران 663ملین روپے آئی بی آر ڈی سے 14 ارب 76 کروڑ اور آئی ڈی اے سے23 ارب 83 کروڑ روپے سے زائد کا قرضہ لیا ہے۔

اسلامی ترقیاتی بینک سے حکومت نے 5 ارب 90 کروڑ روپے اور آئی ایف اے ڈ ی سے ایک ارب 13کروڑ روپے سے زائدکا قرضہ لیا ہے۔ دستاویز کے مطابق حکومت نے مختلف ملٹی لیٹرل اداروں سے 200 ارب روپے سے زائدکا قرضہ لیاہے۔
|
راچی: آئندہ 5 سال کے لیے اسٹریٹجک ٹریڈ پالیسی فریم ورک کا مسودہ اپریل کے اختتام تک تیار کرلیا جائے گا تاہم مسودے کی منظوری عام انتخابات کے بعد وجود میں آنے والی نئی حکومت سے حاصل کی جائے گی۔

وزارت تجارت کے ذرائع نے بتایا کہ اسٹریٹجک ٹریڈ پالیسی فریم ورک کا 60سے70فیصد مسودہ تیار کرلیا گیا ہے، رواں مالی سال کی برآمدات 22 ارب ڈالر تک رہنے کی توقع ہے جس کی روشنی میں پاکستان کے برآمدی شعبے کی مسابقت بڑھانے کے لیے خصوصی اقدامات تجویز کیے جائیں گے جن میں اہم برآمدی صنعتوں کی بنیادی درآمدات کے ٹیرف میں کمی کی سہولت سرفہرست ہے۔

پالیسی میں خواتین تاجروں کے لیے بھی سہولتیں فراہم کی جائیں گی تاکہ برآمدات اور تجارت کی ترقی کی راہ میں حائل صنفی فرق کی رکاوٹوں کو دور کیا جاسکے۔
ذرائع نے بتایا کہ 5 سالہ ٹریڈ پالیسی فریم ورک کے لیے تاحال کوئی ہدف مقرر نہیں کیا گیا کیونکہ گزشتہ تین سال کی پالیسی کے لیے مقرر کردہ 35ارب ڈالر کی برآمدات کا ہدف حاصل نہیں ہوسکا۔ پالیسی کا مسودہ اسٹیک ہولڈرز کے رائے جاننے کے لیے اپریل کے اختتام تک وزارت تجارت کی ویب سائٹ پر جاری کردیا جائے گا تاکہ چیمبر آف کامر س اور برآمدی صنعتوں کا فیڈ بیک حاصل کیا جاسکے۔

5سالہ پالیسی میں برآمدی شعبے کے لیے بنیادی خام مال کی 500سے زائد مصنوعات پر ڈیوٹی میں کمی لائی جائیگی تاکہ پاکستانی صنعتوں کے لیے بین الاقوامی مارکیٹ میں مسابقت آسان بنائی جاسکے۔ ان مصنوعات میں ٹیکسٹائل، لیدر، کیمکلز مصنوعات، پلاسٹک ، آئر ن اینڈ اسٹیل سیکٹر سے متعلق مصنوعات شامل ہیں۔ وزارت تجارت نے 50سے زائد مصنوعات کی درآمدی ڈیوٹی ختم کرنے کی بھی سفارش مرتب کی ہے۔

وزارت تجارت کے ذرائع نے بتایا کہ وزیر اعظم کے برآمدی شعبے کے لیے 180ارب  کے پیکج کے خاطر خواہ نتائج برآمد ہوئے ہیں اور برآمدات میں اضافہ بھی اسی پیکج کے مرہون منت ہے جن مصنوعات کی برآمدات میں اضافہ ہوا ہے ان میں سے 70فیصد ایسی مصنوعات شامل ہیں جنہیں وزیر اعظم پیکج سے فائدہ ہوا ہے۔

وزیر اعظم پیکج کو جاری رکھنے کا کوئی فیصلہ نئی حکومت کرے گی اسی طرح 5 سالہ ٹریڈ پالیسی فریم ورک 2018-23 کی حتمی منظوری بھی آئندہ حکومت سے حاصل کی جائے گی تاکہ نومنتخب حکومت کی معاشی پالیسیوں کی روشنی میں پالیسی کو |زیادہ سے زیادہ موثر بنایا جاسکے۔
منہگائی کے اس دور میں بچت کرنا کوئی آسان کام نہیں ہے، خاص طور پر جب زندگی کی بنیادی ضروریات پوری کرنے کے لیے بھی اخراجات قابو میں نہ آرہے ہوں۔ بلاشبہہ بڑھتے ہوئے اخراجات کی صورت میں بچت کرنا بہت ہی مشکل ہے۔

90 فی صد خواتین گھر کا خرچ اپنے ہاتھ میں رکھتی ہیں، جب کہ صرف 10 فی صد مرد یہ ذمے داری اٹھاتے ہیں۔ مرد کسی بھی کام میں بچت کرنے کے حق میں نہیں ہوتے۔ وہ کہتے ہیں کہ دکان دار سے بحث کرنے سے بہتر ہے کہ وہ چیز اسی قیمت میں خرید لی جائے جو دکان دار مانگتا ہے۔ مگر خواتین دکان داروں سے قیمتوں پر بحث کرتی ہیں اور ان میں کمی بیشی کراتی ہیں۔

اگر دکان دار کسی چیز کی قیمت ہزار روپے مانگ رہا ہے تو خواتین اسے تین سو یا چار سو میں خریدنا چاہتی ہیں۔ خواتین ان معاملات میں بہت ماہر ہوتی ہیں۔ گھریلو اشیاء کی قیمتوں کمی بیشی کرکے وہ مہینے کے خرچ میں کافی حد تک بچت کرلیتی ہیں، لیکن بہت سی خواتین ایسی بھی ہیں جو چاہتے ہوئے بھی بچت نہیں کرپاتیں اور ایسی خواتین کے لیے یہ جاننا ضروری ہے کہ وہ غیر ضروری طور پر کہاں پیسے ضائع کررہی ہیں۔
ان دونوں کے درمیان فرق کو سمجھنے کے بعد ہی خواتین بچت کرنا سیکھ سکیں گی۔ کچھ خاص باتیں ایسی ہیں جن سے آپ کو اندازہ ہو گا کہ آخر بچت کیوں نہیں ہو پا رہی یا یہ کہ یہ بچت کم کیوں ہورہی ہے۔

پاکستانی روایات ہمیں یہی سکھاتی ہیں کہ ہمیں کسی صورت بھی رزق ضائع نہیں کرنا چاہیے، لیکن عام طور پر دیکھنے میں یہ آتا ہے کہ بہت سا کھانا ضائع ہوکر یا تو کچروں کے ڈھیر میں شامل ہوجاتا ہے یا گلی کے باہر کسی کونے میں رکھ دیا جاتا ہے۔ صرف شادی کی تقریبات میں ہی نہیں، بلکہ عام زندگی میں بھی بہت سا کھانا ضائع کیا جاتا ہے، بالخصوص نئی نسل میں تازہ کھانا کھانے کا رجحان دیکھا جا رہا ہے۔ ہمارے نوجوان گذشتہ روز تیار کردہ کھانے کے استعمال کو تقریباً ختم کرچکے ہیں۔

کھانے کی چیزوں کا ضیاع ہونے سے بھی آپ کے ماہانہ اخراجات میں بچت نہیں ہوپاتی۔ چناں چہ ہماری کوشش ہونی چاہیے کہ ہمیں جتنے کھانے کی ضرورت ہے، صرف اتنا ہی پکایا جائے۔ اگر گھر میں ایک وقت باسی کھانا نہیں کھایا جاتا تو دو وقت تیار کریں، تاکہ ضائع ہونے کا اندیشہ کم ہو۔

جدید ٹیکنالوجی کے زمانے میں استعمال ہونے والے ٹیلی ویژن اب ایل ای ڈی میں بدل گئے ہیں، اسی طرح کمپیوٹرز کی جگہ لیپ ٹاپ استعمال ہورہے ہیں، یہ سب بجلی سے چلنے والی مصنوعات ہیں جنہیں آئے دن تبدیل کرنا بھی اب ایک فیشن بن گیا ہے۔

اس کے علاوہ موبائل فون بدلنا بھی اب ایک عام سی بات ہے۔ لیکن ہمیں یہ یاد رکھنا چاہیے کہ اگر کوئی چیز ڈبا پیک خریدی گئی ہے تو ڈبا کھلنے کے بعد یہ چیز اپنی اصل قیمت کھو دیتی ہے۔ روز روز ان چیزوں کی تبدیلی بھی کوئی عقل مندی کا کام نہیں ہے۔ ان سب سے بھی گھر کے بجٹ پر بہت فرق پڑتا ہے جس سے بچت نہیں ہوپاتی۔

ہماری خواتین کو خریداری کا بہت شوق ہوتا ہے۔ وہ چاہتی ہیں کہ اگر وہ کسی تقریب میں جا رہی ہیں تو ان کا لباس سب سے منفرد ہو اور وہ سب سے الگ دکھائی دیں۔ یہی وجہ ہے کہ اگر دور کے رشتے داروں کی بھی شادی ہو تو بھی خواتین کو نیا سوٹ ہی خریدنا ہوتا ہے۔ پھر اس کے ساتھ میچنگ سینڈلز اور زیورات بھی چاہیے ہوتے ہیں۔ ان میں پیسوں کا ضیاع بھی گھر کے بجٹ پر اثر ڈالتا ہے جس سے بچت کرنا مشکل ہوجاتا ہے۔

اس کے علاوہ آئے دن گھر میں دعوتوں کا اہتمام کرنا، طرح طرح کے لوازمات تیار کرنا، اس سے بھی گریز کرنا چاہیے کیوں کہ روز روز کی دعوتوں پر پیسے ضائع کرنے سے بہتر ہے کہ انہیں مشکل وقت کے لیے سنبھال کر رکھا جائے۔ ان چھوٹی |چھوٹی باتوں پر عمل کرکے آپ بہ آ سانی اپنے گھریلو اخراجات میں بھی بچت کرسکتی ہیں جس سے آپ کا بجٹ متاثر نہیں ہوگا۔
اسلام آباد: وفاقی حکومت نے آنے والے برسوں میںملک میں خشک سالی کے خطرات کی پیش گوئی کردی۔

موسمیاتی تبدیلی اور بارشوں کی شرح میں ہونے والی کمی کے پیش نظر حکومت نے ملک کے مختلف حصوں میں خشک سالی کے اثرات سے نمٹنے کے لیے صوبائی سطح پر خشک سالی سے نمٹنے کے لیے باقاعدہ منصوبہ تیار کرنے کا فٰیصلہ کیاہے تمام صوبائی حکومتیں خشک سالی کے اثرات سے نبردآزماہونے کے لیے منصوبے تیار کریں گی۔

وفاقی حکومت کی جانب سے محکمہ موسمیات اور دیگر متعلقہ اداروں کو اس سلسلے میں اقدامات کرنے کے لیے مدد فراہم کی جائے گی تاکہ وہ مستقبل میں ممکنہ خشک سالیوں کے بارے میں تحقیقاتی کام کریں اوران کے اسباب کے لیے بروقت اقدامات کیے جاسکیں۔
دستاویزمیں مزید بتایاگیاہے کہ وفاقی حکومت نے اس بات کابھی فیصلہ کیاہے کہ مستقبل میں خشک سالی کے انسدادکے لیے آبی ذخائر سے پانی کے اخراج میںبھی نظر ثانی کی جائے گی اور پانی کے مناسب انتظام کی حکمت عملی مرتب کی جائے گی۔دستاویز کے مطابق ممکنہ خشک سالی سے بچاؤ کے لیے کیے جانے والے تحقیقاتی کام کامقصد مناسب ریاضیاتی ماڈل تیارکرناہے۔

|دستاویز کے مطابق خشک سالی سے نمٹنے کے صوبائی حکومتیں ایسے تمام علاقوں کے بارے میں اپنے اپنے منصوبے تیارکریں گی جو قحط سالی کا شکار ہوسکتے ہیں اور اس کے اثرات سے شدید طور پر متاثرہوسکتے ہیں۔
اسلام آباد: چین پاکستان اقتصادی راہداری منصوبے (سی پیک) کے مشرقی اور مغربی روٹس 2019کے آغاز میں مکمل ہو جائیں گے۔

چین پاکستان اقتصادی راہداری کے پروجیکٹ ڈائریکٹر حسن داؤد نے ریڈیو پاکستان سے گفتگو کرتے ہوئے کہا کہ چین پاکستان اقتصادی راہداری کے پہلے مرحلے میں بنیادی ڈھانچے، ریلویز اور توانائی کے شعبوں سے متعلق منصوبے شامل ہیں اور توقع ہے کہ یہ منصوبے رواں سال کے آخر تک مکمل ہو جائیں گے۔

حسن داؤد نے کہا کہ چین پاکستان اقتصادی راہداری کا دوسرا مرحلہ اقتصادی زونزکے قیام پر مشتمل ہے جن سے ملک کے صنعتی شعبے کو فروغ ملے گا۔ حسن داؤد نے کہا کہ فاٹا سمیت تمام صوبوں میں 9 صنعتی زونز قائم کیے جائیں گے۔ انہوں نے کہا کہ صوبائی حکومتیں صنعتی زونز میں دلچسپی لے رہی ہیں جس سے آگے چل کر پاکستان کی تجارت کو فروغ ملے گا۔
پروجیکٹ ڈائریکٹر نے کہا کہ اقتصادی زونز میں سرمایہ کاری کے خواہاں مقامی سرمایہ کاروں کو خصوصی مراعات دی جائیں گی۔ انہوں نے کہا کہ چین پاکستان اقتصادی راہداری کے تحت تمام منصوبوں سے ملک میں ترقی کا نیا دور شروع ہو گا اور روزگار کے مواقع پیدا ہوںگے۔

حسن داؤد نے اس اعتماد کا اظہار بھی کیا کہ چین پاکستان اقتصادی راہداری سے پاکستان اور چین کے درمیان عوامی سطح پر روابط اور تعلیمی شعبے میں تعاون کو بھی فروغ ملے گا۔ اقتصادی راہداری کے تحت بلوچستان کی ترقی سے متعلق ایک سوال |پر پروجیکٹ ڈائریکٹر نے کہا کہ گوادر خطے کا اہم تجارتی مرکز بن جائے گا۔
اسلام آباد: فیڈرل بورڈ آف ریونیو نے اسلام آباد کے 34 بڑے اور مشہور ریسٹورنٹس میں نصب کردہ ریئل ٹائم انوائس مانیٹرنگ سسٹم کو کامیاب قراردے دیا اور 29 مارچ سے اسے مکمل طور پر نافذ کرنے کا فیصلہ کیا ہے۔

’’ایکسپریس‘‘ کو دستیاب دستاویز کے مطابق وزیراعظم کے مشیر برائے ریونیو ہارون اختر 29 مارچ کو ایف بی آر ہیڈ کوارٹرز میں منعقد ہونے والی تقریب میں ریسٹورنٹس کے لیے متعارف کرائے جانے والے اس ریئل ٹائم انوائس مانیٹرنگ سسٹم کو مکمل آپریشنل کرنے کا افتتاح کریں گے۔

دستاویز میں بتایا گیاکہ اس وقت 34 بڑے اور مشہور ریسٹورنٹس میں ریئل ٹائم انوائس مانیٹرنگ سسٹم نصب کر کے تربیتی بنیادوں پر چلایا گیا، چیکنگ کے لیے ایف بی آر کی طرف سے تعینات پاکستان ریونیو آٹومیشن لمیٹڈ(پرال)اور ریجنل ٹیکس آفس اسلام آباد کے افسران پر مشتمل ٹیم نے ریسٹورنٹس میں نصب کیے جانے والے سافٹ ویئر کو کامیاب قرار دیتے ہوئے کلیئر کردیا ہے جس کے بعد اس سسٹم کا مکمل طور پر اطلاق کرنے کا فیصلہ کیا گیا ہے جس کیلیے 29 مارچ کو ایف بی آر ہیڈ کوارٹرز میں افتتاحی تقریب منعقد ہوگی۔
دستاویز کے مطابق ایف بی آر نے صلاحیت کے مطابق ٹیکس وصولی یقینی بنانے کیلیے پنجاب کی طرز پر اسلام آباد کے ریسٹورنٹس میں ویب بیسڈ ریسٹورنٹ انوائس مانیٹرنگ سسٹم لگایا تھا اور اب باقی ریسٹورنٹس میں بھی یہ سافٹ ویئر نصب کیے جائیں گے۔

ایف بی آر حکام کا کہنا ہے کہ ایف بی آر نے مذکورہ ریسٹورنٹس انوائس مانیٹرنگ سسٹم کے ذریعے ریسٹورنٹس کیلیے بجلی اور گیس کے بلوں کے تھریش ہولڈ کی بنیاد پر کٹیگریز کا تعین کیا ہے اور اس کٹیگری کے مطابق ان ریسٹورنٹس سے ٹیکس وصول کیا جائے گا، اس سسٹم کے تحت ریسٹورنٹس کے کمپیوٹر سسٹم کی انٹیگریشن کی جائے گی اور انھیں ایف بی آر ہیڈکوارٹرز یا پرال کے ساتھ منسلک کیا جائیگا جس کے ذریعے ریسٹورنٹس کی سیل انوائسز کا ڈیٹا ریئل ٹائم بنیادوں پر ایف بی آرکے پاس منتقل |ہوجایا کرے گا۔
|
ممبئی: بالی ووڈ اداکار رنبیر کپور نے سنجے دت کی زندگی پر فلمائی گئی فلم کے بعد اپنی زندگی پر مبنی فلم سے متعلق اہم انکشاف کردیا۔

بالی ووڈ میں چاکلیٹی ہیرو کے نام سے پہچانے جانے والے رنبیر کپور اداکاری کی میدان میں خدا داد صلاحتیوں کے مالک ہیں جو ہرکردار کو بخوبی سرانجام دیتے ہیں جس کی مثال ’روک اسٹار اور ’تماشہ‘ جیسی فلمیں ہیں اور یہی وجہ ہے کہ سنجے دت کی زندگی پر بنائی گئی فلم کے لئے رنبیر کو چنا گیا جس کے بعد رنبیر نے اپنی زندگی پر مبنی فلم سے متعلق اہم انکشاف کردیا۔

بھارتی میڈیا رپورٹس کے مطابق بالی ووڈ کے نامور اداکار رنبیر کپور کا اپنی زندگی پر مبنی فلم سے متعلق کہنا تھا کہ ’میں اپنی فلم کے لئے تیار ہوں لیکن میری زندگی کوئی متاثر کن نہیں کیوں کہ میں ایک انتہائی بورنگ شخص ہوں اگر بگ باس کے گھر کی طرح ہر جگہ میرے ارد گرد کیمرے نصب کردیئے جائیں تو اندازہ ہو جائے گا کہ میں صرف کام کرتا ہوں اور پھر سیدھے گھر آجاتا ہوں اور میری زندگی میں کچھ نہیں۔
رنبیر نے مزید کہا کہ  اگر کوئی میری زندگی پر فلم بنانا چاہتا ہے تو خوشی سے بنائے مجھے کوئی اعتراض نہیں لیکن میرا نہیں خیال کہ یہ فلم کامیاب ہوگی یہ اس سے کوئی پیغام جائے گا۔

یہ خبر بھی پرھیں: سنجے دت کی زندگی پر مبنی فلم’’سنجو‘‘ کا ٹیزرآتے ہی چھاگیا

واضح رہے کہ رنیبر کپور ان دنوں کرن جوہر کی فلم ’براہمسترا‘ کی شوٹنگ میں مصروف ہیں جس میں ان کے مدمقابل عالیہ بھٹ مرکزی کردار ادا کریں گی جب کہ سنجے دت کی زندگی پر بننے والی فلم 29 جون کو سنیما گھروں کی زینت بنے گی |جس میں رنبیر کے ہمراہ منیشا کوئرالہ، سونم کپور،انوشکا شرما اور دیا مرزا مرکزی کردار میں نظر آئیں گی۔
معروف گلوکار علی ظفر نے گلوکارہ میشا شفیع کی جانب سے جنسی ہراسانی کا الزام عائد کرنے پر 100 کروڑ کا لیگل نوٹس بھجوادیا۔

ایکسپریس نیوز کے مطابق معروف گلوکار و اداکار علی ظفر نے گلوکارہ میشا شفیع کو 100  کروڑ کا قانونی نوٹس بھیجوادیا۔ جس میں کہا گیا کہ میشا شفیع نے عورت ہونے کا ناجائز فائدہ اٹھاتے ہوئے مجھے بدنام کیا اور سستی شہرت حاصل کرنے کے لیے مجھ پر جنسی ہراسگی کا جھوٹا الزام لگایا۔

لیگل نوٹس میں یہ بھی کہا گیا کہ گلوکارہ نے 15 دن میں جھوٹے الزامات کی معافی نہ مانگی تو ان کے خلاف قانونی چارہ جوئی کریں گے۔ گلوکار کی جانب سے بھیجا گیا لیگل نوٹس گلوکارہ میشا شفیع کے گھر موصول ہوگیا ہے۔
اس خبر کو بھی پڑھیں؛ میشا شفیع نے علی ظفر کے ساتھ قانونی جنگ کیلئے کمر کس لی

علی ظفر نے تین سینئر وکلا کی وساطت سے لیگل نوٹس بھجوایا جس میں سینئر وکلا میں علی ظفر کے سسر علی سبطین فضلی شامل ہیں جب کہ خواجہ طارق رحیم ایڈووکیٹ اور ممبر پنجاب بار رانا انتظار شامل ہیں۔

|دوسری جانب میشا شفیع نے بھی علی ظفر کے ساتھ قانونی جنگ لڑنے کے لیے مکمل تیاری کرتے ہوئے قانونی مشیروں کا تقرر کرلیا۔
کراچی: معروف پاکستانی گلوکارہ میشا شفیع نے علی ظفر کے ساتھ قانونی جنگ لڑنے کیلئے مکمل تیاری کرلی۔

چند روز قبل میشا شفیع نے علی ظفر پر جنسی ہراسانی کا الزام لگاتے ہوئے کہا تھا کہ علی ظفر نے انہیں ایک سے زائد بار ہراساں کیا اور غلط طریقے سے چھونے کی کوشش کی۔ وہ اب تک چپ رہیں کیونکہ انہیں اپنی اور علی کی نیک نامی کا خیال تھا لیکن اب وہ مزید چپ نہیں رہیں گی جب کہ علی ظفر نے میشا کے لگائے گئے تمام الزامات کی تردید کرتے ہوئے انہیں 100 کروڑ کا لیگل نوٹس بھجوادیا۔

میشا نے معافی تو نہیں مانگی تاہم علی ظفر کے ساتھ قانونی جنگ لڑنے کی مکمل تیاری کرلی۔ گلوکارہ میشا شفیع نے علی ظفر کی جانب سے قانونی نوٹس بھیجنے کے بعد قانونی مشیروں کا تقرر کردیا۔ ٹوئٹر پر میشا شفیع نے اپنے قانونی مشیروں کا اعلان |کرتے ہوئے بتایا کہ ہراسانی کے معاملے پر بیرسٹرمحمد احمد پنسوٹا اور خواتین کے حقوق کی وکیل نگہت داد ان کا کیس  لڑیں گی۔
ممبئی: بالی ووڈ اداکار سنجے دت کی زندگی پر بننے والی فلم “سنجو” کے پہلے ٹیزر نے ریلیز کے ساتھ ہی تہلکہ مچادیا ہے۔

اداکار سنجے دت کی زندگی ابتدا ہی سے کئی اتار چڑھا ؤ اور نشیب و فراز کا شکار رہی ہے ۔ سنجے دت نے اپنے عروج کے دور میں جیل کی ہوا بھی کھائی ہے اورنشے کی لت میں بھی مبتلا رہے ہیں، کیریئر کی ابتدا میں ان کے بالی ووڈ کی نامور اداکاراؤں جن میں مادھوری ڈکشٹ شامل ہیں سے معاشقے بھی رہے، انہوں نے جیل سے رہائی کے بعداپنے کیے پر معافی بھی مانگی اور شرمندہ بھی ہوئے ۔ سنجے دت کی زندگی کسی فلم سے کم نہیں یہی وجہ ہے کہ بھارتی فلم انڈسٹری کے صف اول کے ہدایت کار راجکمار ہیرانی نے ان کی دلچسپ زندگی پر فلم بنانے کی ٹھانی جس میں سنجے دت کے مرکزی کردار کیلئے رنبیرکپور کا کاسٹ کیا۔اس فلم کا انتظار سنجے دت کے مداحوں کے ساتھ بالی ووڈ کے دیگرفنکار بھی بے چینی سے کررہے ہیں۔ تاہم اب ان کا انتظار ختم ہوا فلم کا پہلا ٹیزر ریلیز کردیا گیا ہے۔ ٹیزر ابتدا ہی سے انتہائی دلچسپ اور شاندار ہے ، ٹیزر کے شروع میں سنجے دت کو جیل سے نکلتے ہوئے دکھایا گیا ہے بعد ازاں ان کی زندگی کی وہ جھلک دکھائی گئی جب وہ 22 سال کے تھے اور نشے کی لت میں مبتلا تھے۔ رنبیر کہتے نظر آتے ہیں کہ نشے کی لت کے باعث ڈاکٹروں نے جواب دے دیا تھا لیکن پھر ایسی باڈی بنائی کہ لوگ عظیم باکسر محمد علی سے موازنہ کرنے لگے۔یک سین میں رنبیر چارٹرڈ پلین میں سفر کرتے نظر آئے دوسرے ہی سین میں سڑک پر بھیک مانگتے ہوئے، ٹیزر میں انہیں عالیشان ہوٹلوں میں رہائش پزیر دکھایا گیا جب کہ اگلے ہی پل جیل کی کال کوٹھری میں یہ کہتے ہوئے نظر آئے کہ یہاں کب دن ہوتا تھا اور کب رات کچھ پتہ نہیں چلتا تھا۔

ایکشن کامیڈی اور مزاح سے بھرپور ایک منٹ 25 سیکنڈ کے ٹیزر میں راجکمار ہیرانی نے سنجے دت کی پوری زندگی بیان کردی۔ جب کہ رنبیر کپور سنجے دت کے روپ میں بالکل پہچانے نہیں جارہے یہ کہنا غلط نہ ہوگا کہ یہ کردار رنبیر کپور کے کیریئر کیلئے انتہائی اہم ثابت ہوگا جو ان کے کیریئر کو آسمان کی بلندیوں تک لے جائے گا۔فلم میں رنبیر کپور کے علاوہ دیگر کاسٹ میں اداکارپاریش راول، منیشا کوئرالہ، سونم کپور،انوشکا شرما، دیامرزا شامل ہیں، ایکشن ،کامیڈی اور ٹریجیڈی سے بھرپور |فلم ’’سنجو‘‘رواں سال 29 جون کو سینما گھروں میں نمائش کیلئے پیش کی جائے گی۔
ممبئی: اداکارہ پوجا بھٹ بالی ووڈ کے شہنشاہ امیتابھ بچن پر تنقید کرنے پر سوشل میڈیا صارفین کے نشانے پر آگئیں۔

مقبوضہ کشمیر میں 8 سالہ ننھی آصفہ کے ساتھ زیادتی اور بہیمانہ قتل پر جہاں پوری بھارتی انڈسٹری آصفہ کےساتھ اظہار یکجہتی اور انصاف کیلئے اٹھ کھڑی ہوئی تھی وہیں حیرت انگیز طور پر اداکار امیتابھ بچن نے اس معاملے پر کچھ بھی کہنے سے گریز کیا تھا، صحافیوں کی جانب سے جب ان سے اس سلسلے میں سوال کیا گیا تو انہوں نے ناگواری کا اظہار کیا تھا۔ ان کے اس طرز عمل پر انہیں بھارتی میڈیا سمیت متعدد اداکاروں کی جانب سے تنقید کا نشانہ بنایا گیا۔

اداکارہ پوجا بھٹ نے بھی امیتابھ کو آڑے ہاتھوں لیتے ہوئے کہا تھا ’مجھے فلم پنک کی یاد آرہی ہے، کیا اسکرین پر ہماری جو تصویر پیش کی جاتی ہے حقیقت میں بھی ہم ویسے ہی ہوتے ہیں۔‘
امیتابھ کے مداحوں کو پوجا بھٹ کا یہ ٹوئٹ پسند نہیں آیا اور انہیں امیتابھ کے مخالف ٹویٹ کرنے پر سوشل میڈیا پر شدید تنقید کا نشانہ بناتے ہوئے’’شرابی‘‘کا طعنہ دیا گیا۔ ایک صارف نے لکھا پوجا بھٹ دراصل امیتابھ بچن کے نام پر سستی شہرت حاصل کرنے کی کوشش کررہی ہیں۔

اس خبرکوبھی پڑھیں: میں ہندوستان ہوں اور شرمندہ ہوں

اس ٹوئٹ کے جواب میں پوجا بھٹ نے ایک اور ٹوئٹ کیا کہ میں شراب نوشی چھوڑ چکی ہوں اور مجھے اس پر فخر ہے،ایک ایسا ملک جہاں کے لوگوں کو یہ بات معلوم ہی نہیں ہے کہ شراب نوشی ایک بڑا مسئلہ ہے، وہاں مجھے یہ بتاتے ہوئے خوشی ہورہی ہے کہ میں اس لت سے چھٹکارہ حاصل کر چکی ہوں۔

|واضح رہے کہ رواں ماہ مقبوضہ کشمیر میں زیادتی و قتل کا شکار ہونے والی ننھی آصفہ کے لیے آواز اٹھانے پر اداکارہ کرینہ کپور خان کو بھی سوشل میڈیا صارفین کی جانب سے شدید تنقید کا نشانہ بنایا گیا تھا۔
ممبئی: بالی ووڈ کی نامور کوریو گرافر سروج خان نےہراسانی کی ذمہ دار خواتین کو قرار دینے پر معافی مانگ لی۔

ہالی وڈ ہو یا بالی وڈ ، فلم انڈسٹری میں کام کیلئے خواتین کو جنسی ہراساں کرنا عام بات ہے، تقریباً ہر اداکارہ اپنے کیریئر کے دوران کسی نہ کسی کے ہاتھوں جنسی ہراساں ہوتی ہے، یہ وہ حقیقت ہے جسے جاننے کے باوجود تمام لوگ اس پر موضوع پر بات کرنا پسند نہیں کرتے۔ تاہم چند روز قبل بھارتی فلم انڈسٹری کی معروف کوریوگرافر سروج خان نے فلم نگری میں ہراسانی کے واقعات کی ذمہ دار خواتین کو ہی قرار دے دیا جس نے ایک نیا طوفان کھڑا کردیا۔

سروج خان نے بالی ووڈ میں خواتین کے ساتھ زیادتی اور انہیں دوسروں کی خواہشات کی تکمیل کے لیے مجبور کئے جانے سے متعلق کہا تھا کہ ’’خواتین کے ساتھ یہ سب نئی بات نہیں، ہر لڑکی پر کوئی نا کوئی ہاتھ صاف کرنے کی کوشش کرتا ہے، حکومت کے لوگ تک یہ کام کرتے ہیں تو لوگ فلم انڈسٹری کے پیچھے کیوں پڑے ہیں۔ فلم انڈسٹری روٹی تو دیتی ہے، لڑکی سے زیادتی کرکے اسے چھوڑ تو نہیں دیتی۔ لڑکی پر ہے کہ وہ کیا چاہتی ہے، اگر وہ نہیں چاہے گی تو اس کے ساتھ کچھ نہیں ہوگا۔ اگر اس کے پاس فن ہے تو وہ کیوں خود کو بیچے گی‘‘۔
سروج خان کی یہ باتیں الیکٹرانک ، سوشل اور ڈیجیٹل میڈیا پر دیکھتے ہی دیکھتے وائرل ہوگئیں، سینئیر کوریو گرافر کو شدید تنقید کا نشانہ بنایا گیا۔ اداکارہ صوفی چوہدری نے سروج خان کو آڑے ہاتھوں لیتے ہوئے کہا میں سروج خان کی بہت عزت کرتی ہوں لیکن انہیں تو خواتین کی حفاظت کرنی چاہئے۔

ہر جانب سے  بھر پور تنقید کے بعد  انہوں نے اپنے بیان پر معافی مانگتے ہوئے وضاحت کی کہ میں نے کوئی غلط بات نہیں کی، جو سچ ہے وہی کہا ہے ، میری کہی بات کو لوگ غلط سمجھ رہے ہیں، میں نے اتنا کہا ہے کہ ہر کاروبار میں خواتین کے ساتھ ایسا ہی ہوتا ہے، یہ تو ہم پر منحصر ہے کہ ہم کیا کرانا چاہتے ہیں اور کیا نہیں، میں زیادتی جیسے جرم کو صحیح نہیں کہہ رہی لیکن میرا کہنا صرف یہ ہے کہ لوگ صرف فلم انڈسٹری پر ہی انگلی کیوں اٹھاتے ہیں، کیا یہ سب فلم انڈسٹری کے باہر دوسری جگہوں پر نہیں ہوتا۔

|واضح رہے کہ سروج خان مادھوری ڈکشٹ، کاجول اور سری دیوی سمیت تقریباً تمام بڑی اداکاراؤں کو رقص کی تربیت دے چکی ہیں۔
لاہور:  اداکارہ و ماڈل صائمہ اظہر نے کہا ہے کہ اداکاری کیلیے خود کو صرف فلموں تک محدود نہیں رکھنا چاہتی، ٹی وی ڈراموں میں جب کوئی اچھا کردارآفرہوگا تو میں ضرور کام کروں گی۔

’’ایکسپریس‘‘ سے بات چیت کرتے ہوئے صائمہ اظہرنے کہا کہ ایک وقت تھا جب خوبصورت پیراہن، قیمتی جیولری اورلانگ ہیل کے ساتھ ریمپ پرواک کرتے ہوئے ڈرلگتا تھا اور اس کیلیے بہت تیاری کی جاتی تھی۔ پھر ٹی وی کمرشل کا دورشروع ہوا اوریہ مرحلہ بھی خاصا مشکل تھا لیکن کڑی محنت اور آگے بڑھنے کے جذبے نے ان تمام مشکلات سے بچایا اورآج میں فلم میں مرکزی کردار ادا کر رہی ہوں۔

اداکارہ نے کہا کہ یہ کام بھی اپنی مثال آپ ہی ہے کیونکہ جب تک اس شعبے میں نہیں آئے تھے تویوں محسوس ہوتا تھاکہ یہ سب بہت آسان ہے اور اس کام کوکرنے کیلیے کچھ خاص جتن کرنے کی ضرورت نہیں ہے مگراس کام کوکرنے کے بعد پتہ چل رہا ہے کہ یہ بہت مشکل اورباریک کام ہے۔ یہ دور سے جتنا آسان دکھائی دیتا ہے، اتنا ہی چیلنجنگ ہے۔
صائمہ اظہر نے کہا کہ ایک کردارکونبھانا اوراس کواپنے اوپرطاری کرنا ہرکسی کے بس کی بات نہیں۔ اس لیے اب مجھے اپنے کردارمیں حقیقت کا رنگ بھرنے کیلیے کڑی محنت کرنا پڑ رہی ہے۔ بڑی اسکرین پر اچھا دِکھنے کے ساتھ ساتھ مجھے اپنی فنکارانہ صلاحیتوں کا بہترین اظہار بھی ضروری ہے۔

ایک سوال کے جواب میں صائمہ اظہر نے کہاکہ ایکٹنگ کیلیے خود کو صرف فلموں تک محدود نہیں رکھنا چاہتی۔ ٹی وی ڈراموں میں جب کوئی اچھا کردارآفرہوگا تو میں ضرور کام کروں گی، البتہ پڑوسی ملک بھارت میں کام کرنے کے حوالے سے بہت سوچ وچار کے بعد ہی کوئی فیصلہ لوں گی کیونکہ میں بخوبی جانتی ہوں کہ بالی ووڈ میں پاکستانی اداکاراؤں کو جو کردار دیے جاتے ہیں وہ ایک طرف تو جاندار نہیں ہوتے اور پھر نئے ہیرو کے ساتھ متعارف کروایا جاتا ہے جو میرے نزدیک بہت بڑی |ناانصافی ہے۔
اہور:  مراکش سے تعلق رکھنے والی معروف اداکارہ، ماڈل و گلوکارہ وائم عمار دھامنی دبئی میں دل کا دورہ پڑنے سے وفات پا گئیں۔

ان کی عمر صرف 34 برس تھی۔ وائم عمار دھامنی رباط میں پیدا ہوئیں، انھوں نے بالی ووڈ کی فلموں کے علاوہ بھارتی چینلز کے خصوصی پروگرام بطور میزبان انجام دیے۔علاوہ ازیں وائم کو پاکستانی ڈائریکٹر شہزاد رفیق نے اپنی فلم”عشق خدا”میں کاسٹ کیا جس کے بعد انھوں نے ایک فلم”ہوٹل” میں بھی کام کیا تھا۔دہلی: بالی ووڈ کے معروف کامیڈین راجپال یادیو کو عدالت نے چیک باؤنس کیس میں 6 ماہ قید اور 11 کروڑ 20 لاکھ بھارتی روپے جرمانے کی سزا سنادی۔

بھارتی میڈیا رپورٹس کے مطابق بالی ووڈ میں فلم ’چھپ چھپ کے‘، ’ڈھول‘، ’پھر ہیرا پھیری‘ اور ’مجھ سے شادی کرو گی‘ جیسی کامیڈی فلموں سے اپنی اداکاری کا لوہا منوانے والے مزاحیہ اداکار راجپال یادیو کو دہلی کی مقامی عدالت نے چیک باؤنس کیس میں 6 ماہ قید کی سزا سنا دی جب کہ اداکار پر 11 کروڑ 20 لاکھ روپے جرمانہ بھی عائد کیا گیا ہے۔

ذرائع کا کہنا ہے کہ راجپال یادیو کے خلاف 7 مقدمات درج کئے گئے تھے اور ہر مقدمے میں ایک کروڑ 60 کروڑ روپے کا جرمانہ عائد کیا گیا جو مجموعی طور پر 11 کروڑ 20 لاکھ روپے کی رقم بنتی ہے جب کہ مقدمے میں شریک اداکار کی اہلیہ کو بھی 10 لاکھ روپے جرمانے کی سزا سنائی گئی ہے۔
دوسری جانب سزا سنائے جانے کے بعد اداکار نے ضمانت پر رہائی حاصل کرلی جب کہ ان کا کہنا تھا کہ عدالت کے فیصلے کی قدر کرتے ہیں لیکن اس فیصلے کے خلاف ہائی کورٹ میں اپیل کریں گے۔

یہ خبر بھی پڑھیں: بھارتی اداکار راجپال اور ان کی اہلیہ قرض کیس میں مجرم قرار

واضح رہے کہ اجپال نے 8 سال قبل 2010ء میں اپنی فلم کے لیے ایک کاروباری شخص سے 5 کروڑ روپے قرض لیا تھا تاہم معاہدے کے تحت وہ قرض کی ادائیگی نہ کرسکے جس کے خلاف بزنس مین نے قانونی چارہ جوئی کرتے ہوئے عدالت کا دروازہ |کھٹکٹایا تھا۔
ممبئی: بالی ووڈ کی معروف اداکارہ نیتو سنگھ اپنے شوہر رشی کپور کی بدسلوکی کے خلاف پھٹ پڑیں۔

بالی ووڈ اداکار رنبیر کپور کے والد رشی کپور سماجی رابطوں کی ویب سائٹ ٹوئیٹر پر کافی متحرک رہتے ہیںوہ کئی بار اپنے جذباتی انداز کی وجہ سے صحافیوں کو تنقید کا نشانہ بناچکے ہیں اور مداحوں سے بھی جھگڑ چکے ہیں، اداکار آئے دن اپنی ٹوئٹ کی وجہ سے تنازعات کا شکار رہتے ہیں یہاں تک کہ ایک بار ان کے بیٹے کو میدان میں کودنا پڑا، رنبیر کپور نے ایک بیان میں کہا تھا کہ والد صاحب رات ساڑھے 10 بجے کے بعد اپنے ہوش میں نہیں رہتے اور اب اُن کی اہلیہ نیتو سنگھ بھی چپ نہ رہ سکیں اور شوہر کی بدسلوکی پر بول پڑیں۔

بھارتی میڈیا رپورٹس کے مطابق ماضی کی مشہور اداکارہ نیتو سنگھ کا اپنے شوہر رشی کپور سے متعلق لب کشائی کرتے ہوئے کہنا تھا کہ وہ جس کپور خاندان کی بہو ہیں وہاں صرف ایک شخص ایسا ہے جو انہیں اُن کے شوہر کی بدسلوکی سے بچاتا ہے اور وہ کوئی اور نہیں بلکہ اُن کا بیٹا رنبیر کپور ہے۔
یہ خبر بھی پڑھیں: رشی کپور سیلفی بنانے پرخاتون مداح پر برس پڑے

نیتو سنگھ نے مزید انکشاف کیا کہ کپور خاندان میں کوئی کسی کی زندگی میں مداخلت نہیں کرسکتا جب کہ شوہر کی جانب سے بدسلوکی پر سب کے خاموش رہنے پر اُس دن میں سمجھ گئی تھی کہ میرے بیٹے کے علاوہ کوئی میری مدد کے لئے آگے نہیں |آئے گا جس پر رشی کو بھی بُرا لگتا تھا کہ رنبیر میری وجہ سے اُن کے سامنا کھڑے ہوجاتا ہے۔
کراچی: معروف فن کار انور مقصود نے ایک سندھی کے حوالے سے متنازع مزاحیہ ویڈیو بنانے پر معافی مانگ لی۔

انور مقصور سوشل میڈیا پر انوار نامہ کے نام سے سیریز پروگرام کرتے ہیں۔ معروف فن کار نے سیریز میں ’ایک سندھی کے انٹرویو‘ کے نام سے مزاحیہ پروگرام کیا۔ اس پروگرام پر سوشل میڈیا پر طوفان برپا ہوگیا اور سندھی زبان بولنے والے افراد نے انور مقصود کی سخت مذمت کی۔
|دنیا کے عجائب خانے میں کئی قیمتی چیزیں محفوظ ہیں جو ہماری آنکھوں سے چھپی ہوئی ہیں ان میں ایسے ہزاروں انسان بھی شامل تھے جنہوں نے اپنے ادوار میں صرف اپنے لیے نہیں بلکہ اپنے آس پاس پھیلے انسانی دکھوں کے بارے میں بھی سوچا، انہیں دکھوں سے نجات دلانے کا راستہ تلاش کرنے کی کوشش کی اور اپنے ساتھ رہنے والے دوسرے انسانوں کو یہ بھی بتایا کہ معمولی سے فائدے کے لیے کسی ذی روح کی جان لینا کتنا بڑا گناہ ہے۔

بھارت کی ریاستوں راجستھان ہریانہ، پنجاب، اترپردیش اور مدھیہ پردیش میں ہندو مذہب سے تعلق رکھنے والا ایک ایسا فرقہ پایا جاتا ہے جو جانوروں اور درختوں سے اتنی محبت اور عقیدت رکھتا ہے کہ اس کے افراد ان پر جان نچھاور کرنے سے بھی دریغ نہیں کرتے۔ اس فرقے لوگ بشنوئی کے نام سے جانے جاتے ہیں۔

یہ برادری ہندوؤں کی دوسری ذاتوں اور برادریوں سے بالکل مختلف ہے۔ یہاں تک کہ دیگر ہندوؤں کی طرح یہ اپنے مردوں کو جلانے کے بجائے دفن کرتے ہیں۔ اس فرقے کے وجود میں آنے کے بارے میں کہا جاتا ہے کہ ایک دفعہ راجستھان میں خشک سالی کی وجہ سے سخت قحط پڑا اور لوگ قطرہ قطرہ پانی کو ترس گئے۔ ایسے میں ایک شخص کے پاس غلے سے بھرے کچھ گودام محفوظ تھے جو اس نے آس پاس رہنے والے غریب کسانوں میں بانٹ دیے ۔ اس شخص کی دوراندیشی، انسان دوستی، نیک نیتی، ذہانت اور اصول پسندی کی وجہ سے وہاں کے رہنے والوں نے اسے اپنا گرو تسلیم کرلیا اور آج تک اس کی تعلیمات پر عمل پیرا ہیں۔1451ء میں بیکانیر کے ایک قصبے میں پیدا ہونے والے اس شخص کو گرو جم بھیشور کے نام سے یاد کیا جاتا ہے اور اس کے انتیس اصولوں پر عمل کرنے وا لے لوگ بشنوئی کہلاتے ہیں۔
بشنوئی دو الفاظ سے مل کر بنا ہے (بش) یعنی بیس اور (نوئی) یعنی نو۔ جم بھیشورنے اپنے پیروکاروں کے لیے جو انتیس اصول بنائے تھے ان میں صبح سویرے اٹھ کر نہانا، تحمل سے رہنا ، برداشت کی عادت ڈالنا، پانی چھان کر پینا، دوسروں پر رحم کرنا، چوری نہ کرنا، کسی کی برائی نہ کرنا ، جھوٹ نہ بولنا، لڑائی جھگڑا نہ کرنا، خاص دنوں میں روزہ رکھنا، اپنے ہاتھ سے کھانا پکانا، تمباکو ، بھنگ اور شراب نہ پینا، گوشت نہ کھانا، ہرے درخت کو نہ کاٹنا، پرندوں، جانوروں کو نہ مارنا اور چند دوسرے اصول شامل تھے۔ بشنوئی برادری کے لوگوں پر اپنے گرو کے بنائے گئے اصولوں کا اتنا اثر ہے کہ وہ جانوروں کو بچانے کے لیے اپنی جان کا نذرانہ دینے سے بھی پیچھے نہیں ہٹتے۔

ریاست جودھ پور میں 1787 ء کے دوران حکومت نے پیڑ کاٹنے کا اعلان کیا تو بشنوئی برادری نے اس کے خلاف سخت احتجاج کرتے ہوئے نعرہ لگایا،’’سر ساٹھے رُوکھ رہے، تو بھی سستا جان ‘‘ یعنی اگر سر کٹ جائے اور پیڑ بچ جائے تب بھی اسے سستا سودا سمجھو۔ حکومتی ارکان اس زمانے میں پیڑ کاٹنے کے لیے آگے بڑھے تو بشنوئی برادری سے تعلق رکھنے والی امرتا دیوی نامی خاتون نے اپنے آپ کو پیش کر دیا۔ اس واقعے میں پیڑوں کو بچانے کے لیے جن363 افراد نے اپنی جان کی قربانی دی ان میں ایک سو گیارہ عورتیں شامل تھیں۔ اس واقعے کی یاد میں ہر سال اسی مقام پر ایک میلہ لگتا ہے اور اس برادری کے افراد اپنے بزرگوں کی قربانی کو انتہائی فخر سے یاد کرتے ہوئے اپنے بچوں کو پیڑوں اور جانوروں سے محبت کا درس دیتے ہیں۔

صحراؤں میں گھومنے والے بشنوئی نوجوان ہر وقت جانوروں کی حفاظت کے لیے چوکنا رہتے ہیں اور جانوروں کا شکار کرنے والوں سے ان کی مڈ بھیڑ بھی ہوتی رہتی ہے۔ اس علاقے میں جانوروں سے محبت کی اس سے بڑی مثال اور کیا ہو گی کہ اگر کسی ہرنی کی موت کے بعد اس کا دودھ پیتا بچہ رہ جائے تو بشنوئی برادری سے تعلق رکھنے والی خواتین اسے اپنے بچوں کی طرح دودھ پلا کر موت کے منہ میں جانے سے بچانا اپنا فرض سمجھتی ہیں۔ درختوں اور جانوروں سے محبت اور انہیں اپنے خاندان اور زندگی کا حصہ سمجھنے کی اسی تحریک کا سہارا لے کر 1974میں اترکھنڈ میں خواتین نے ’’چپکو تحریک‘‘ کے نام سے مشہور زمانہ تحریک چلائی اور پھر اندراگاندھی کے دور میں1980میں درختوں کی کٹائی کے خلاف جو تحریک چلائی گئی اسے بھی بھرپور کام یابی نصیب ہوئی۔

جانوروں اور درختوں سے محبت کرنے والے بشنوئی فرقے ہی کے علاقے میں بولی وڈ کے نام ور اداکار سلمان خان نے بیس سال قبل کالے ہرن کا شکار کیا تھا، ورنہ دنیا کا شاید ہی کوئی ایسا مذہب ہو گا جو درختوں ، پرندوں اور جانوروں سے محبت کا درس نہ دیتا ہو۔ بیس سال قبل سلمان خان فلم ’’ہم ساتھ ساتھ ہیں‘‘ کی شوٹنگ کے لیے راجستھان کے اس علاقے میں پہنچے جہاں بشنوئی فرقہ آباد ہے تو وہ اکیلے نہیں تھے، بل کہ سیف علی خان، تبو، سونالی بیندرے اور نیلم بھی ان کے ساتھ ساتھ تھیں مگر ان سب کو شاید اس بات کا علم نہیں تھا کہ تین صدی پہلے اس علاقے کے ایک ہردل عزیز شخص نے اپنے پیروکاروں کے لیے جو انتیس اصول وضع کیے تھے ان میں درختوں اور جانوروں کی حفاظت کو انتہائی اہمیت دی گئی تھی۔ صحرا میں چلتی جیپ میں بیٹھے ان افراد کے ہاتھوں میں تھمی بندوق سے نکلنے والی گولی نے سنسان ماحول میں خاموشی کو توڑا تو بشنوئی فرقے کے لوگ جیب میں بیٹھے افراد کو نہ پہچان سکے، مگر دھول اڑاتی گاڑی کے پیچھے لگی اس نمبر پلیٹ سے ان پر یہ بات واضح ہوگئی کہ یہ جیپ سلمان خان کی ہے۔ اس لیے کہ وہ پچھلے کچھ دنوں سے اسی علاقے میں فلم کی شوٹنگ کر رہے تھے۔

سلمان خان کو کالے ہرن کے شکار پر بیس سال بعد سزا سنائی گئی تو ان کے چاہنے والے سکتے میں آگئے۔ ان سے محبت کا اظہار کرنے والوں کا تعلق کسی ایک مذہب یا قوم سے نہیں تھا اور نہ ہی کسی ایک ملک میں رہنے والے ان کے خلاف دیے جانے والے اس فیصلے سے ناراض تھے، مگر دنیا بھر میں جانوروں، پرندوں اور درختوں سے محبت کرنے والوں کی رائے ان کے چاہنے والوں سے بالکل مختلف ہے۔ وہ سلمان خان سے جانوروں اور پرندوں کے لیے بھی اتنی ہی محبت کے طلب گار ہیں جتنی فلم ’’ہم آپ کے ہیں کون‘‘ میں انہوں نے مادھوری ڈکشٹ کے دامن میں ڈالی تھی۔

وہ انصاف کے ترازو کو اب بھی شک کی نظر سے دیکھ رہے ہیں کہ سلمان خان کی جگہ کوئی اور ہوتا تو ایک معصوم جانور کے قتل کا مقدمہ اتنا طویل نہ ہوتا بل کہ ملزم اب تک سلاخوں کے پیچھے رہ کر اپنی سزا مکمل بھی کر چکا ہوتا۔ وہ تو شاید اس وقت بھی دم بخود رہ گئے ہوں گے جب سندھ سے کئی نایاب کچھوے اسمگل ہو ئے اور قانون کا ہاتھ اصل ملزمان تک نہ پہنچ سکا اور تب بھی دکھی ہیں جب سے چند مچھلیاں پکڑنے کے لیے موتی جیسی رنگت کے دریاؤں میں زہر ڈال کر لاکھوں، مچھلیوں، مینڈکوں اور کچھوؤں سے جینے کا حق چھینا جارہا ہے۔

سلمان خان سے محبت کرنے والوں میں ہم بھی شامل ہیں، مگر محبت کے اس پیمانے میں اس دن سے بال آیا ہوا ہے جس دن انہوں نے محض تفریح کی خاطر یا کسی کو خوش کرنے کے لیے ایک ہرن کی جان لے لی تھی۔ کسی دوسرے مذہب کو تو چھوڑیے کہ وہ پرندوں، جانوروں اور درختوں کے بارے میں کیا کہتا ہے سلمان خان خود جس مذہب سے تعلق رکھتے ہیں اگر اسے ہی غور سے پڑھ لیں تو انہیں پتا چل جائے گا کہ ان کے رسولﷺ مخلوق خدا سے کتنی محبت کرتے تھے اور انہوں نے جانوروں پر رحم کے لیے کیا فرمایا تھا۔

چپکو تحریک

چپکو تحریک پیڑوں کی کٹائی کے خلاف چلائی گئی بہت مشہور تحریک ہے۔ اس کی ابتدا 26  مارچ 1974 کو اتر کھنڈ کے ضلع چمیلی سے ہوئی تھی، جو درختوں کی کٹائی کے خلاف تھی اور اس میں خواتین نے بھرپور کردار ادا کیا تھا۔ تحریک چلانے کی بنیادی وجہ یہ تھی کہ حکومت نے اترا کھنڈ کے ایک گاؤں کے تقریبا ڈھائی ہزار درختوں کو کاٹنے کے لیے نیلام کردیا تھا، مگر گوری دیوی نامی خاتون نے دوسری بہت ساری خواتین کے ساتھ مل کر اس نیلامی کی سخت مخالفت کی، لیکن اس کے باوجود حکومت اور اسے کاٹنے والے ٹھیکے دار نے اپنا فیصلہ نہ بدلا۔ جب ٹھیکے دار کے ملازم درخت کاٹنے کے لیے متعلقہ گاؤں میں پہنچے تو گوری دیوی اور ان کے ساتھ اس تحریک میں شامل دوسری 21 خواتین نے انہیں سمجھانے کی کوشش کی کہ ان درختوں کو نہ کاٹا جائے، مگر ان کے مذاکرات ناکام ہوگئے اور ٹھیکے دار اپنی ضد پر اڑا رہا۔

ملازمین نے پیڑوں کو کاٹنے کی ضد کی تو خواتین نے پیڑوں سے چپک کر للکارا کہ پہلے ہمیں کاٹو اس کے بعد ان پیڑوں کو بھی کاٹ لینا۔ درختوں سے محبت کا جذبہ اور خواتین کی بہادری آخر کار رنگ لائی اور ٹھیکے دار کو اپنا کام ادھورا چھوڑ کر گاؤں سے واپس جانا پڑا۔ بعد میں ان ہی خواتین نے پیڑ نہ کاٹنے کا منصوبہ محکمۂ جنگلات کے اعلیٰ افسران کے سامنے رکھا، جس کی وجہ سے یہ قیمتی درخت کٹنے سے بچ گئے۔ اس تحریک کو بھارت کے علاوہ درختوں اور فطرت سے محبت کرنے والے غیرملکی افراد کی حمایت بھی حاصل تھی۔ تحریک کی راہ نمائی سندر لال بہوگنا کے ہاتھوں میں تھی اور اس کی اصل طاقت اسی گاؤں اور علاقے کی خواتین تھیں جو درختوں کو کاٹنے اور اس سے جڑے معاشی اور ماحولیاتی سلسلے کو تباہی سے بچانا چاہتی تھیں ۔ ’’چپکو تحریک‘‘ کی سب سے نمایاں بات یہ تھی کہ اس میں شامل افراد کے پاس کو ئی ہتھیار نہیں تھا اور یہ انتہائی پُرامن تحریک تھی۔

جس طرح بشنوئی سماج کی سوچ نے ’’چپکو تحریک‘‘ کو جنم دیا بالکل اسی طرح 1880 میں اترپردیش میں درختوں کے کاٹنے کے خلاف چلائی جانے والی ایک اور تحریک کے لیے چپکو تحریک اس وقت سہارا بن گئی جب بھارت کے مختلف علاقوں میں جنگلات کی کٹائی کا سلسلہ شروع ہوا اور اس کے خلاف تحریک چلی تو اندرا گاندھی نے ہمالیہ کے جنگلوں کی کٹائی پر پندرہ سال تک کے لیے پابندی لگادی۔ آنے والے برسوں میں یہ تحریک کرناٹک، راجستھان، بہار اور وسطی بھارت تک پھیل گئی اور اس سے جہاں عام لوگوں میں ماحول کو بچانے کا شعور پیدا ہوا وہاں انہیں اس بات کی سمجھ بھی آئی کہ ہمارے ماحول کی خوب صورتی درختوں، پرندوں اور جانوروں کے دم سے ہی قائم ہے اور انہیں نقصان نہیں پہنچانا چاہیے۔
|کراچی: دنیا بھر میں پاکستان کانام روشن کرنے والے عالمی شہرت یافتہ اداکار اور کمپیئر معین اختر کو مداحوں سے بچھڑے سات برس بیت گئے۔

معین اختر محض اداکار ہی نہیں، بلکہ ایک دور کا نام تھا ،جنھوں نے فنون لطیفہ کے ہر شعبے میں اپنی صلاحیتوں کی دھاک بٹھائی۔ 24 دسمبر 1950 کو کراچی میں پیدا ہونے والے لیجنڈ اداکار معین اختر کو فن کی اکیڈمی کہا جاتا تھا، کیونکہ فلم ہو ٹی وی یا پھر اسٹیج ڈرامہ، انہوں نے ہر شعبے میں اپنی خداداد صلاحیتوں کا لوہا منوایا۔ معین اختر کو جہاں اہم شخصیات کے انداز کی نقالی پر ملکہ حاصل تھا وہیں انہوں نے ٹی وی پرشائقین کو مزاح کے ایک نئے انداز سے بھی روشناس کرایا جو کہ ان ہی کا خاصہ تھا، ٹی وی پر جہاں انہوں نے انور مقصوداور بشریٰ انصاری کے ساتھ مل کر کئی شاہکار پروگرام پیش کئے وہیں منچلےنوجوان سےلے کر ایک سنکی بوڑھے تک کے کردار بھی ادا کیے جنہیں دیکھ کر آج بھی ہونٹوں پرہنسی مچل جاتی ہے۔

معین اختر کے معروف ٹی وی ڈراموں میں ’روزی‘، ’انتظار فرمائیے‘، ’بندر روڈ سے کیماڑی‘، آ’نگن ٹیڑھا‘، ’اسٹوڈیو ڈھائی‘، ’اسٹوڈیو پونے تین‘، ’یس سر نوسر ‘اور’عید ٹرین‘ شامل ہیں۔ ڈرامہ ’روزی‘ میں ان کا کردار شاید کبھی نہ بھلایا جاسکے۔ معین اختر کے کئی مشہور اسٹیج ڈرامے آج بھی لوگوں کے ذہنوں پر نقش ہیں۔
معین اختر 22 اپریل 2011 کو حرکت قلب بند ہونے سے انتقال کر گئے۔ ساتھی فنکاروں کے مطابق پاکستان کی ثقافت کو ڈراموں اور شوز کے ذریعے معین اختر نےجس طرح سے متعارف کروایا کوئی دوسرا شائد ہی یہ کام اس خوبی سے کرسکے۔ معین اختر کی فنکارانہ خدمات کے اعتراف میں انہیں صدارتی تمغہ برائے حسن کارکردگی اور ستارہ امتیاز سمیت کئی اہم قومی اوربین الاقوامی ایوارڈزسے نوازاجاچکا ہے۔
| والے سب بہت اسپیشل ہیں۔ 

’’ایکسپریس‘‘سے گفتگوکرتے ہوئے کبریٰ خان نے کہا کہ میں نے جب شوبزکی دنیا میں قدم رکھا تو شروعات ماڈلنگ سے ہی کی، لیکن پھر مختلف گلوکاروں کے گیتوں میں ماڈلنگ کرتے ہوئے ایکٹنگ کا موقع ملا۔ پاکستان میں ٹی وی ڈراموں اورفلم میں کام کیا اوراب یہ سلسلہ کامیابی سے جاری ہے۔

کبریٰ خان نے کہا کہ شوبزکی انڈسٹری بہت چھوٹی سی ہے اوراللہ پاک نے اس کام کے لیے جن لوگوںکو منتخب کیا ہے، وہ سب کے سب بہت سپیشل ہیں۔ میں نے اپنی زندگی میں ایک ہی چیزسیکھی ہے کہ ہمیں ہرروز کچھ نہ کچھ نیا سیکھنا چاہیے۔
اداکارہ نے کہا کہ میرا یہ ماننا ہے کہ پیسے لگا کرکبھی بھی کامیابی حاصل نہیں کی جاسکتی۔ ہرکوئی چاہتا ہے کہ وہ راتوں رات شہرت کی بلندیوں تک پہنچ جائے لیکن اس کے لیے محنت ضروری ہے۔ اسی عزم کے ساتھ شوبزانڈسٹری میں کام کررہی ہوں اوریہ اللہ پاک کا خاص کرم ہے کہ مجھے بہت جلد وہ مقام مل گیا ، جس کے لیے لوگ برسوں محنت کرتے ہیں۔

ایک سوال کے جواب میں کبریٰ خان نے کہا کہ شوبز کے مختلف شعبوں میں کام کرنے کے بارے میں فی الحال توکچھ نہیں سوچا، لیکن مستقبل میں ایسا ہوبھی سکتا ہے۔ کیونکہ اب توآل راؤنڈ پرفارمنس بے حدضروری ہے۔
| ممبئی: بھارتی باکس آفس پر ہنگامہ مچانے والی فلم ’’باہو بلی 2‘‘ کو اب چین میں بھی ریلیز کرنے کا فیصلہ کیا گیا ہے۔

بھارتی میڈیا رپورٹس کے مطابق ’باہو بلی ٹو‘ کے باکس آفس پر 1500 کروڑ روپے سے زائد بزنس کرکے بھارتی سنیما کی تاریخ ہی بدل ڈالی ہے اور باکس آفس پر ایک کے بعد ایک ریکارڈ روندھتے ہوئے سب کو پیچھے چھوڑ دیا جب کہ عامر خان اور سلمان خان کی فلموں کی چین میں کامیابی کو دیکھتے ہوئے ’باہو بلی ٹو‘ کی انتظامیہ نے بھی فلم کو چین میں ریلیز کرنے کا فیصلہ کیا ہے۔

اس سے قبل ایکشن تھرلر فلم ’باہو بلی ٹو‘ کو بھارت کے بعد جاپان میں بھی ریلیز کیا گیا تھا جہاں فلم نے کامیابی کے جھنڈے گاڑے تھے اور اب ای اسٹار میڈیا کے تعاون سے فلم 4 اپریل کو چین کے سینما گھروں کی زینت بنے گی۔
یہ خبر بھی پڑھیں: ’’باہو بلی ٹو‘‘ فیم پربھاس نے اشتہار کا معاوضہ 10 کروڑ کر دیا

واضح رہے کہ ہدایتکار راج مولی کی فلم’’باہو بلی 2‘‘ 2015 میں ریلیز ہوئی فلم کا سیکوئل ہے جو 250 کروڑ کے بجٹ سے بنائی گئی تھی۔
|کراچی: میشا شفیع کے بعد پاکستان کی معروف گلوکارہ مومنہ مستحسن نے بھی انکشاف کرتے ہوئے کہا ہے کہ وہ بھی جنسی ہراسانی کا شکار ہوئی ہیں۔

دوروز قبل گلوکارہ میشاشفیع نے علی ظفر پر الزام لگاتے ہوئے کہا تھا کہ انہیں علی نے ایک بار نہیں بلکہ کئی بار ہراساں کیا تاہم وہ کسی کو کچھ بھی کہنے کی ہمت نہیں نہ کرسکیں اور چپ رہیں لیکن اب وہ مزید خاموش نہیں رہ سکتیں۔ میشا کے علی ظفر پر الزامات لگانے کے بعد مزید خواتین بھی سامنےآرہی ہیں۔ اور اب پاکستان کی خوبرو اور نامور گلوکارہ مومنہ مستحسن نے بھی اپنے ساتھ پیش آنے والے ہراسانی کے واقعے پر آواز اٹھانے کا فیصلہ کیا ہے۔

مومنہ نے انسٹاگرام پر اپنے اوپر بیتی جانے والی کہانی بیان کرتے ہوئے کہا ہے کہ مجھے بھی جنسی طور پر ہراساں کیا جا چکا ہے، اور جنسی ہراساں ہونے کا یہ معاملہ صرف علی ظفر تک محدود نہیں، یہ معاملہ مجموعی طور پر مردوں سے منسلک ہے جو عورتوں کے ساتھ تعلق میں اعتماد کو اہمیت نہیں دیتے۔
مومنہ نے کہا اکثر اوقات خواتین کی عزت کے ساتھ وہ ہی لوگ کھیلتے ہیں جو ان کو کسی نہ کسی طور پر جانتے ہیں، اس معاملے میں ملوث ہر اس مرد کو کھلم کھلا معافی مانگنی چاہیے۔

اس خبرکوبھی پڑھیں: میشا شفیع کاعلی ظفر پر جنسی ہراسانی کا الزام

مومنہ نے کہا میں علی ظفر اور میشا شفیع کے معاملے میں میں نے یہ سوال بہت سنا کہ میشا نے یہ سب کہنے میں اتنا وقت کیوں لگایا جس کا جواب یہ ہے کہ متاثرہ شخص کوہی معاشرے میں شرمندگی کا سامنا کرنا پڑتا ہے، جب کہ اس پر معاشرے کی جانب سے چپ  رہنے کا دباؤ بھی ہوتا ہے اوراسے اس معاملےکا کسی کے سامنے ذکر نہ کرنے کیلئے کہا جاتا ہے کیونکہ کچھ لوگ اپنے دفاع میں فوراً ہی لڑکی کے کردار پر سوال اٹھادیتے ہیں اور انہیں عدالت میں لے جاکر ذلیل کرتے ہیں۔ اور یہ بات سب جانتے ہیں کہ عدالت میں جنسی ہراسگی کو ثابت کرنا ناممکن ہے لہٰذا کچھ خواتین کے پاس اس کے علاوہ اور کوئی آپشن نہیں ہوتا کہ کیس سے پیچھے ہٹ جائیں کیونکہ اس کا اثر ان کے گھروالوں اور آنےوالی زندگی پر پڑتا ہے۔

اس خبرکوبھی پڑھیں: جنسی ہراسانی الزام؛ مایا علی بھی بول پڑیں

مومنہ نے اُن تمام خواتین کے ساتھ اظہار یکجہتی کرتے ہوئے کہا کہ میں جنسی ہراسانی کا شکار ہونے والی خواتین کے ساتھ کھڑی ہوں۔ اب وقت آگیا ہے کہ پاکستانی خواتین اپنے ساتھ ہونےوالے ظلم اور زیادتی کے خلاف کھڑی ہوں، اس سے کوئی فرق نہیں پڑتا کہ آپ کے ساتھ غلط سلوک کرنے والا شخص کتنا بااثر ہے ڈرنے کی یا خوف زدہ ہونے کی ضرورت نہیں، وہ صرف اسلیے مضبوط ہیں کیونکہ ہم کمزور ہیں اب اس چیز کو بدلنا ہوگا۔ اس کے علاوہ اب پاکستانی مردوں کو بھی خواتین کیلئے کھڑاہونا ہوگا۔

مومنہ مستحسن نے علی ظفر سمیت تمام مردوں سے سوال پوچھتے ہوئے کہا اگر آپ نے کبھی جانتے بوجھتے یاانجانے میں کسی خاتون کے ساتھ کوئی غلط حرکت کی ہوتو میری آپ سے درخواست ہے کہ اپنی غلطی تسلیم کریں، معافی مانگیں اور اپنی غلطیوں سے سبق سیکھتے ہوئے بہتر انسان بنیں۔
|ممبئی:  بالی ووڈ اداکار شاہد کپور اور میرا راجپوت کے گھر دوبارہ خوشیاں دستک دے رہی ہیں دونوں ایک بار پھر والدین بننے والے ہیں۔

گزشتہ چند روز سے میڈیا میں اداکار شاہد  کپور اور میرا راجپوت کے دوبارہ والدین کی خبریں گردش کررہی تھیں لیکن شاہد اور میرا نے اس حوالے سے مکمل خاموشی اختیار کی ہوئی تھی تاہم اب شاہد کپور نے اپنے دوبارہ والد بننے کی خبر کی تصدیق کردی ہے۔

شاہد نےگزشتہ روز انسٹاگرام پر یہ خوشخبری ایک انوکھے انداز میں مداحوں کے ساتھ شیئر کی انہوں نے اپنی بیٹی میشا کی تصویر شیئر کی جو فرش پر لیٹی ہوئی ہے اور فرش پر رنگ برنگے غباروں کی تصاویر بنی ہوئی ہے ان غباروں کے اوپر لکھا ہوا ہے’’بڑی بہن‘‘ جس کا مطلب ہے کہ میشا کا چھوٹا بھائی یا بہن بہت جلد اس دنیا میں آنے والا ہے جس کے بعد میشا اس کی بڑی بہن بن جائیں گی۔
|لاہور:  اداکارہ و ماڈل رزکمالی نے کہا ہے کہ معاشرتی مسائل کواجاگرکرنے کا میرے نزدیک اس سے بہترکوئی دوسرا ذریعہ نہیں ہے۔

’’ ایکسپریس‘‘ سے گفتگو کرتے ہوئے رزکمالی نے کہا کہ دیکھا جائے تو گزشتہ دہائی تک پاکستان فلم انڈسٹری کے بحران میں مسلسل اضافہ ہوتا رہا اور ہمارے ملک میں موجود سینکڑوں سینما گھر کاروبار نہ ہونے کی وجہ سے پٹرول پمپ، پلازے اور دیگر کاروباری مراکز میں تبدیل ہوتے چلے گئے۔

اداکارہ نے کہا کہ فلمسازوں، ہدایتکاروں، ڈسٹری بیوٹرز، سینما مالکان اور اسٹوڈیواونرز نے اس حوالے سے کبھی کوشش نہیں کی کہ فلم بینوں کی واپسی اوربحران کے خاتمے کیلیے اچھے موضوعات کا انتخاب کیاجائے اورپڑھے لکھے نوجوانوں کوانڈسٹری میں متعارف کروایا جائے۔ اگر ایسا کیا جاتا توآج صورتحال مختلف ہوتی اورنیا ٹیلنٹ اپنی صلاحیتوں کے بل بوتے پرپاکستان فلم انڈسٹری کوبین الاقوامی سطح پرمتعارف کرواچکا ہوتا۔
رزکمالی نے کہا کہ دنیا بھرمیں فنون لطیفہ کے مختلف شعبوں سے لوگوں میں شعوراجاگرکرنے کا کام لیا جاتا ہے۔ بہت سے اہم موضوعات پرفلمیں، ٹی وی سیریل اوراسٹیج ڈرامے بنائے جاتے ہیں اوراس کے ذریعے لوگوں کو اہم معلومات فراہم کی جاتی ہیں۔ معاشرتی مسائل کواجاگرکرنے کا میرے نزدیک اس سے بہترکوئی دوسرا ذریعہ نہیں ہے۔

اداکارہ کاکہنا تھا کہ دنیاکی تمام بڑی فلم انڈسٹریوں میں ایسی نت نئی کہانیوں پرفلمیں بنائی جا رہی ہیں جن کو دیکھ کرعقل دنگ رہ جاتی ہے۔ ان فلموں میں ہماری زندگی سے وابستہ ان تمام شعبوں کو خوبصورتی سے پیش کرنے کے ساتھ ایسی دلچسپ اندازسے معلومات دی جاتی ہے کہ لوگوں کواس سے سیکھنے کا موقع ملتا ہے اوران کے مسائل میں بہت کمی آجاتی ہے ۔

رزکمالی نے کہا کہ ضروری ہے کہ ہمارے نوجوان فلم میکرماضی کی غلطیوں کو دہرانے کی بجائے جدید ٹیکنالوجی کے ذریعے ایسی فلمیں پروڈیوس کریں، جو شائقین کو تفریح کے ساتھ ایجوکیٹ بھی کریں۔
|لاہور:  کینیڈا سے تعلق رکھنے والے فلمساز و اداکار جسبیر سنگھ بھوپاری نے ہالی ووڈ، بالی ووڈ اورلالی ووڈ فنکاروں کے ساتھ بین الاقوامی معیار کی فلم بنانے کا اعلان کردیا۔

گزشتہ روزمقامی ہوٹل میں پریس کانفرنس کے دوران جسبیر سنگھ بھوپاری نے بین الاقوامی معیار کی فلم بنانے کا اعلان کیا۔ اس موقع پران کے ہمراہ سماجی رہنما جیکولین ٹریسلر اور ہدایتکار جاوید یوسف موجود تھے۔

جسبیرسنگھ نے کہا کہ کافی عرصہ سے ایک ایسی فلم بنانے کی پلاننگ کر رہا تھا کہ جو پاکستانی اور بھارتی پنجاب میں رہنے والوں کی تہذیب اور روایات کی عکاسی کرے ۔ کیونکہ دونوں کی زبان، کلچر اور روایات میں کچھ زیادہ فرق نہیں ہے۔ اس لیے کاسٹ میں دونوں ممالک کے فنکاروں کے علاوہ ہالی ووڈ کے فنکاروںکو بھی شامل کیا جائے گا۔ جبکہ فلم پنجابی اورانگریزی زبانوں میں بنائی جائے گی۔
فلمساز نے کہا کہ اس پروجیکٹ کے لیے پاکستان سے ہدایتکارجاوید یوسف اورجیکولین ٹریسلرمیری ٹیم کا حصہ ہیں جو یہاں کے معاملات کو دیکھیں گے۔ انھوں نے کہا کہ فلم کا مرکزی خیال میرا اپنا ہے جس کے لیے رائٹرز سے بات چیت چل رہی ہے جن سے معاملات طے ہوتے ہی اس کے سکرپٹ پرکام شروع کردیا جائیگا ۔ فلم کے گانے بھارت کے علاوہ پاکستانی گلوکاروں کی آواز میں بھی ریکارڈ کیے جائینگے۔

جسبیر سنگھ کا کہنا تھا کہ فلم کی عکسبندی بھارت اور پاکستان کے علاوہ کینیڈا میں ہوگی ۔ انھوں نے کہا کہ دونوں ممالک کے سنیئر فنکاروں کے علاوہ نئے چہروں کو بھی چانس دیا جائیگا۔ ایک سوال کے جواب میں انھوں نے بتایا کہ ہر سال پاکستان دو سے زائد مرتبہ آتا ہوں۔

فلمساز نے کہا کہ فلم کی شوٹنگ کی آغاز رواں برس کے آخر یا نئے سال کے شروع میں کیا جائے گا اوریہ فلم شائقین کوتفریح فراہم کرنے کے ساتھ ایک ایسا مضبوط پیغام بھی دے گی، سال رواں ماہ نومبر میں دوبارہ پاکستان آؤنگاجس میں اس فلم کے حوالے سے کی جانیوالی تیاریوں کے بارے میں تفصیلات سے آگاہ کرونگا۔ انھوں نے بتایا کہ یہ فلم انٹرٹین ہونے کیساتھ دونوں ممالک میں امن ، محبت اور بھائی چارے مشن کو آگے بڑھانے میں اپنا کردار ادا کریگی۔
|انسانیت کی تذلیل، سفاکی اور درندگی کا ایک اور واقعہ جس نے دنیا کو ہلا کر رکھ دیا۔

مقبوضہ کشمیر کی آٹھ سالہ آصفہ بانو کے ساتھ جنسی زیادتی اور اس کے قتل کی خبر منظرِ عام پر آئی تو ہر دل تڑپ اٹھا، ہر آنکھ اشک بار ہوگئی۔ بھارت میں جہاں مختلف سماجی حلقوں نے اس واقعے پر غم و غصے کا اظہار اور جنسی درندگی کے بڑھتے ہوئے واقعات کے خلاف مظاہرے کیے، وہیں بولی وڈ کے فن کار بھی آصفہ بانو کے لیے انصاف کا مطالبہ کررہے ہیں۔ سوشل میڈیا پر ’جسٹس فار آصفہ‘ ٹرینڈ کررہا ہے۔

آصفہ بانو کو اس سال جنوری میں اغوا کے بعد ایک مندر میں رکھا گیا تھا۔ اس دوران اسے جنسی زیادتی کا نشانہ بنایا گیا اور قتل کر کے لاش جنگل میں پھینک دی گئی۔ اس پر انسان دوست اور باشعور طبقے نے کھل کر یہ کہنا شروع کر دیا کہ بھارت میں مذہبی بنیاد پر نفرت پھیلائی جارہی ہے۔ آصفہ بانو ایک مسلمان چرواہے کی بیٹی تھی اور ریپ کے بعد بچی کا قتل دراصل مسلمانوں کو خوف زدہ کرنے کی کوشش ہے۔ بھارتی مسلمانوں کو جنونیوں نے یہ پیغام دیا ہے کہ وہ ہندوؤں کی زمینوں پر اپنے مویشی چرانا بند کردیں۔
آصفہ کی لاش ملنے کے بعد جب خبر نشر ہوئی تو اداکارہ کرینہ کپور نے سوشل میڈیا پر اپنی ایک تصویر پوسٹ کی۔ انہوں نے اپنے ہاتھوں میں پلے کارڈ اٹھایا ہوا تھا جس پر لکھا تھا۔

’’میں ہندوستان ہوں اور میں شرمندہ ہوں۔ ہمارے بچوں کو انصاف دو۔ آصفہ کو انصاف دو۔‘‘ یہ تصویر وائرل ہوگئی اور ہر طرف ہنگامہ کھڑا ہو گیا۔ سوشل میڈیا پر جہاں کرینہ کپور کو برا بھلا کہنے اور طنز کرنے والوں کی کوئی کمی نہ تھی، وہیں بالی وڈ کے دوسرے فن کار بھی کرینہ کے حق میں بول پڑے اور تنقید کرنے والوں کو آڑے ہاتھوں لیا۔

ٹوئٹر پر ایک صارف ہرش وردھن نے کرینہ کو مخاطب کرتے ہوئے کہا کہ انہیں ہندو ہونے کے باوجود ایک مسلمان سے شادی کرنے اور بیٹے کا نام تیمور رکھنے پر شرمندہ ہونا چاہیے۔ جس کا جواب اداکارہ سوارا بھاسکر نے یوں دیاکہ ’’ آپ کو اپنے وجود پر شرمندہ ہونا چاہیے۔ خدا نے آپ کو دماغ دیا جس میں آپ نے نفرت بھر لی اور منہ دیا جو غلاظت سے بھر دیا۔ آپ بھارت اور ہندو دونوں کے لیے شرمندگی کا باعث ہیں۔‘‘

سونم کپور نے بھی سوشل میڈیا پر ایک پوسٹ میں کرینہ کپور کی حمایت کی اور ان پر تنقید کرنے والوں کو شرم دلائی۔ بالی وڈ اداکارہ ہما قریشی نے بھی کرینہ کی طرح ’میں ہندوستان ہوں‘ کا پلے کارڈ اٹھا کر آصفہ بانو کے حق میں آواز بلند کی اور کرینہ کپور سے اظہار یک جہتی کیا۔

اسی طرح عامر خان، شاہ رخ خان، پریانکا چوپڑا، انوشکا شرما اور سنجے دت نے بھی آصفہ کے قتل پر شدید غم و غصے کا اظہار کیا۔ پریانکا چوپڑا نے ٹوئٹر پر اپنے پیغام میں کہا کہ آصفہ کی طرح اور کتنے بچے مذہب اور سیاست کے نام پر قربان کیے جائیں گے؟ ان کا کہنا تھا کہ میں بہت شرمندہ ہوں اور یہ وقت سخت ایکشن لینے کا ہے، ہم آصفہ اور انسانیت کے مقروض ہیں۔

بالی وڈ سپر اسٹار سجنے دت نے کہا کہ ہمارا معاشرہ ناکام ہو چکا ہے اور 8 سالہ بچی کے ساتھ جو واقعہ پیش آیا اس پر بہ حیثیت والد میں غصے سے بھرا ہوا ہوں۔ انہوں نے مزید کہا کہ میری ہم دردیاں آصفہ کے خاندان کے ساتھ ہیں۔انوشکا شرما نے اپنے پیغام میں کہا کہ آصفہ کی بے حرمتی اور قتل شیطانیت کی بدترین مثال ہے۔ عامر خان نے اس واقعے پر گہرے دکھ اور افسوس کا اظہار کرتے ہوئے کہا کہ آصفہ کی بے حرمتی اور قتل پر میرا دل رو رہا ہے اور یہ واقعہ انسانیت کی توہین ہے۔
|لاہور:  فلم اسٹارمیرا نے فلم انڈسٹری میں لڑکیوں کے ساتھ ہونے والے جنسی استحصال بارے کتاب لکھنے کا فیصلہ کیا ہے۔

اداکارہ میرا نے ’’ایکسپریس‘‘سے بات کرتے ہوئے کہا کہ فلم انڈسٹری میں ہر لڑکی کو بلیک میل کر کے زیادتی کا نشانہ بنایا جاتا ہے اور یہاں خواتین کے ساتھ وہ کچھ ہوتا جو ناقابل بیان ہے۔ یہی وجہ ہے کہ بازار حسن کے علاوہ اچھی فیملی سے تعلق رکھنے والی لڑکیاں یہاں آنا پسند نہیں کرتیں۔

میرا کا کہنا تھا کہ میں اس بارے میں بہت جلد کتاب لکھوں گی جس میں وہ تمام راز افشا کروں گی جو آج تک میرے سینے میں دفن ہیں، میری کتاب میں بہت سے ایسے لوگوں کے چہرے سامنے آئیں گے، جوبظاہربہت شریف ہیں۔ اور جب میرا منہ کھلے گا پھر سب کے منہ بند ہوجائیں گے اور لوگوں کے سامنے تمام حقائق آئیں گے۔
اداکارہ نے مزید کہا کہ شوبز کی لڑکیوں کو جنسی طور پر نہ صرف پاکستان بلکہ انڈیا میں بھی ہراساں کیا جاتا ہے لیکن پہلے لڑکیاں خاموش رہتی تھیں اوراب وہ بولنا شروع ہوگئی ہیں اور میرے خیال میں یہ بالکل درست ہے جو لوگ شوبز کی لڑکیوں کے ساتھ ایسا کرتے ہیں ان کے بارے میں سب کو پتہ چلنا چاہیے تاکہ دوبارہ کسی کو ایسا کرنے کی ہمت نہ ہو۔

میرا نے کہا کہ شوبز کے علاوہ زندگی کے مختلف شعبوں میں بھی یہ سلسلہ بہت پرانا ہے۔ مگراب سوشل میڈیا کی بدولت خواتین کوآواز بلند کرنے کا ایک بہترین سہارا میسر آچکا ہے اوراب اس سے خواتین کو بہت فائدہ پہنچے گا۔
|اسلام آباد: گلوکار علی ظفر پر ہراساں کرنے کا الزام عائد کرنے والی گلوکارہ میشا شفیع کی حمایت میں پی ٹی آئی چیئرمین عمران خان کی سابق اہلیہ ریحام خان اور تحریک انصاف کی منحرف ایم این اے عائشہ گلالئی بھی میدان میں آ گئیں۔

ریحام خان نے ٹویٹر پر اپنے پیغام میں کہا کہ مجھے اس باہمت خاتون پر فخر ہے۔ یہ میری راک اسٹار ہے۔ ایسی خواتین کو مزید طاقت ملے جو ایسی شکایتوں یا ایسے رویوں کیخلاف اْٹھ کھڑی ہوتی ہیں۔

دوسری طرف عائشہ گلالئی نے اپنے ٹو ئٹر پیغام میں اس بات پر خوشی کا اظہار کرتے ہو ئے کہا ہے کہ خواتین نے خاموشی توڑی اور جنسی ہراسگی کے خلاف کھڑے ہونے کا فیصلہ کیا ہے۔ انہوں نے کہا کہ جنسی ہراساں کرنے والوں کے نام منظر عام پر لائے جانے چاہئیں اور انہیں سخت سرا دینی چاہیے۔
خیال رہے کہ گزشتہ برس عائشہ گلالئی نے اس وقت ملکی سیاست میں ہلچل مچادی تھی جب انہوں نے چیئرمین پی ٹی آئی عمران خان پر جنسی ہراسگی کا الزام عائد کیا تھا۔ عمران خان پر الزامات عائد کرنے کے بعد عائشہ گلالئی نے تحریک انصاف کو خیر باد کہہ کر اپنی سیاسی پارٹی ’ تحریک انصاف گلالئی‘ قائم کرلی تھی۔

دریں اثنا گلوکارہ میشا شفیع کے بعد مزید3خواتین نے بھی علی ظفر پر جنسی ہراس کا الزام عائد کردیا۔ سوشل میڈیا پر پیغامات میں ان خواتین نے گلوکار پر نازیبا حرکات کرنے کا دعویٰ کرتے ہوئے کہا کہ میشا شفیع نے خاموشی توڑ کر بہادری کا کام کیا ہے۔

لاہور کی ایک خاتون لیکچرار ماہم جاوید نے علی ظفر پر الزام لگایا کہ کئی سال قبل گلوکار نے زبردستی ان کی کزن کے قریب آنے کی کوشش کی۔ شوبز سے وابستہ ایک میک اپ آرٹسٹ لیناغنی نے دعویٰ کیا کہ کئی مواقع پرعلی ظفر نے حد سے تجاوز کیا اور اخلاق سے گری گفتگو کی۔

خاتون بلاگر حمنہ رضا نے بھی اپنے سوشل میڈیا اکاؤنٹ پر الزام عائد کیا کہ ایک تقریب کے دوران علی ظفر نے سیلفی لیتے ہوئے ان سے غیر اخلاقی حرکت کی تھی۔

دریں اثنا معروف اداکارہ وماڈل عائشہ عمر نے انکشاف کیا ہے کہ انہیں بھی جنسی طور پر ہراساں کیا گیا۔ فلمسٹار نور نے کہا ہے کہ شوبز سے وابستہ خواتین اگر جنسی ہراساں کرنے والوں کے نام لیں دیں تو اگلے ہی دن نا جانے کتنے لوگوں کی طلاق ہو جائے۔ واضح رہے کہ علی ظفراورمیشاشفیع کے معاملے نے شوبز انڈسٹری کے مختلف فنکاروں کوتقسیم کردیاہے۔

سوشل میڈیا پرجہاں بہت سے معروف فنکاروں نے علی ظفرکی شخصیت کوپارسا قراردیاہے، وہیں بہت سے لوگ میشاشفیع کی جراٗت کو سلام کر رہے ہیں۔ ۔ معروف اداکار فخرعالم نے سماجی رابطوں کی ویب سائٹ ٹویٹر پر اس اہم مسئلے پر ردعمل دیتے ہوئے لکھا کہ میں میشا شفیع اور علی ظفر دونوں کو جانتا ہوں ،میں امید کرتا ہو ں کہ یہ ایک غلط فہمی ہو ۔

علی ظفر کی آنے والی پاکستانی فلم ’طیفا ان ٹربل‘ میں ان کی کوسٹار مایا علی نے اپنے انسٹاگرام اکاؤنٹ پر علی ظفر کے ٹویٹ کے اسکرین شاٹ کے ساتھ لکھا کہ میں کسی کو غلط نہیں کہہ رہی لیکن مجھے کبھی علی ظفر کے رویے سے ایسا محسوس نہیں ہوا۔ اسی طرح صنم تاثیر نے بھی علی ظفر کی حمایت میں ٹویٹ کیا۔

مزید براں گلوکارہ میشا شفیع اور اداکار علی ظفر کے درمیان جنسی ہراس کے معاملے پردونوں کی مائیں بھی میدان میں آ گئیں۔ میشا شفیع کی والدہ اداکارہ صبا حمید نے کہا ہے کہ وہ اپنی بیٹی کی مکمل سپورٹ کرتی ہیں جبکہ علی ظفر کی والدہ ڈاکٹر کنول نے کہا ہے کہ مرد کی بھی عزت ہوتی ہے۔
|لاس اینجلس: ہالی ووڈ کی سائنس فکشن  فلم سیریز ’’جراسک پارک‘‘ کی نئی فلم  ’’جراسک ورلڈ: فالن کنگڈم‘‘ کا آخری ٹریلر اور پوسٹر جاری کر دیا گیا۔

اس فلم کی ہدایت کاری کے فرائض معروف ہدایت کار جے اے بیونا نے انجام دئیے  ہیں فلم کی کاسٹ میں ایک بار پھر کرِس پریٹ ، برائس ڈلاس ہاورڈ اور جیف گولڈ بلم اپنے سابقہ کرداروں میں ہیں جبکہ دیگر کاسٹ میں بی ڈی وونگ، ٹوبی جونز، ریف اسپال، جسٹس اسمتھ، ڈینیئالا پلیڈا، ٹیڈ ولین، گیریلڈین چیلپن اور جیمز کرومویل شامل ہیں۔
|ممبئی: بالی ووڈ کامیڈین واداکار سنیل گروور اپنے نئے شو ’ دھن دھنا دھن‘ کی کامیابی کے بعد سلمان خان کی ’بھارت‘ میں جلوہ گر ہوں گے۔

بھارت کے مقبول ترین شو ’کامیڈی نائٹ ود کپل‘ میں گتھی اور ڈاکٹر مشہور گولاٹی کے کرداروں سے شہرت کی بلندیوں کو چھونے والے اداکار سنیل گروور کپل شرما سے لڑائی کے بعد پے در پے کامیابیاں سمیٹ رہے ہیں، کپل شرما سے ناراضگی اور ’دی کپل شرما شو‘ کے بند ہوجانے کے بعد جہاں کپل کو دوسرے شو میں ناکامی کا سامنا کرنا پڑا وہی سنیل گروور کے شو ’دھن دھنا دھن‘ کو خوب پذیرائی مل رہی ہے۔

سنیل گروور کی بڑھتی مقبولیت کو دیکھتے ہوئے انہیں ہدایت کار وشال بھردواج نے اپنی کامیڈی فلم ’چُھریاں‘ میں مرکزی کردار میں کاسٹ کیا جو ان کی دوسری سولو فلم ثابت ہوگی، اگرچہ وہ ’گجنی‘ ، ’ہیروپنتی، ’ضلع غازی آباد‘، گبر از بیک اور باغی جیسی کامیاب فلموں میں کام کرچکے ہیں لیکن ان میں وہ مختصر کردار میں ہی دکھائی دیے جب کہ ان کی پہلی فلم ’کافی ود ڈی‘ ناکامی سے دوچار ہوئی تھی۔
بھارتی میڈیا رپورٹس کے مطابق سنیل گروور کو اب بالی ووڈ کے سلطان کی فلم ’بھارت‘ میں کاسٹ کرلیا گیا ہے جہاں وہ سلمان خان کے قریبی دوست کا کردار ادا کریں گے جب کہ ان کا یہ کردار ان کی اب تک کی تمام فلموں سے دلچسپ اور اہم ہوگا۔

کپل شرما کی سابقہ گرل فرینڈ اور سنیل گروور کی کریٹو ڈائریکٹر پریتی سوموز نے بھی سماجی رابطے کی ویب سائٹ انسٹاگرام پر اس خبر کی تصدیق کرتے ہوئے اداکار کو مبارکباد دی اور کہا کہ انتہائی محنت اور صبر کے ساتھ مثبت سوچ تمہیں اپنی منزل اور مقصد کے قریب لارہی ہے جو تم حاصل کرنا چاہتے ہو۔ سلمان خان کے ساتھ فلم کرنے پر پریتی نے سنیل کو مخاطب کرتے ہوئے کہا کہ داصل تم اب ایک خوش قسمت انسان ہو۔

واضح رہے کہ فلم ’بھارت‘ سلمان خان کی اب تک کی سب سے بڑی بجٹ کی فلم ہوگی جو 2018 میں عید کے موقع پر سینما گھروں کی زینت بنے گی۔
|کراچی: نامورپاکستانی اداکارہ ماہرہ خان نے میشا شفیع کی جانب سے علی ظفر پر جنسی ہراسانی کے الزام پر کہا ہے کہ اس مسئلے پر سنجیدگی سے بات کرنے کی ضرورت ہے۔

پاکستان شوبز انڈسٹری کی نامور گلوکارہ و اداکارہ میشا شفیع نے گزشتہ روز ایک ٹویٹ میں علی ظفر پر جنسی ہراسانی کا سنگین الزام لگایا تھا۔ میشا شفیع کے الزامات کے بعد سوشل میڈیا پر دیگر فنکاروں کی جانب سے ملے جلے ردعمل کا اظہار کیا جارہا ہے۔

اس خبرکوبھی پڑھیں: میشا شفیع کا علی ظفر پر جنسی ہراسانی کا الزام
اداکارہ ماہرہ خان نے بھی اس معاملے پر اپنی رائے کا اظہار کیا ہے۔ تاہم انہوں نے میشا شفیع یا علی ظفر کا نام لیے بغیر سوشل میڈیا پر جنسی ہراسانی جیسے سنجیدہ معاملے پر تبصرے کرنے والے لوگوں کو آڑے ہاتھوں لیتے ہوئے کہا ہے کہ بیمار ذہنیت والے اس معاملے پر تبصرہ کررہے ہیں جس سے ظاہر ہے کہ مسئلہ دراصل ان کے دماغوں میں ہے۔ اگر ہم اس معاملے کو تبصرے کرکے کمزور کرتے رہیں گے تو یہ سلسلہ اسی طرح جاری رہے گا۔
|کراچی: نامور پاکستانی ماڈل و اداکارہ مایا علی نے علی ظفر کے حق بیان دیتے ہوئے کہا ہے کہ میں علی ظفر کی بہت عزت کرتی ہوں۔

گزشتہ روز گلوکارہ واداکارہ میشا شفیع نے علی ظفر پر جنسی ہراسانی کا الزام عائد کرتے ہوئےکہا تھا کہ علی نے انہیں ایک سے زائد بار جنسی طور پر ہراساں کیا، تاہم وہ اس بارے میں پہلے بول نہ سکیں لیکن اب ان کے ضمیر نے انہیں مزید خاموش رہنے کی اجازت نہیں دی۔ میشا شفیع کے بعد دیگر خواتین بھی علی ظفر کے خلاف میدان میں آگئیں اور ان پر جنسی ہراسانی کے سنگین الزامات لگائے۔

اس خبرکوبھی پڑھیں: میشا شفیع کا علی ظفر پر جنسی ہراسانی کا الزام
تاہم نامور پاکستانی اداکارہ مایا علی نے علی ظفر کے خلاف سوشل میڈیا پر گردش کرنے والی تمام خبروں کی تردید کرتے ہوئے کہا’’مجھے نہیں معلوم کون صحیح ہے اور کون غلط، میں علی ظفر کو زیادہ عرصے سے نہیں جانتی، ہم پچھلے ایک سال سے ساتھ کام کررہے ہیں۔

اس خبرکوبھی پڑھیں: علی ظفر پر جنسی ہراسانی کا ایک اور الزام

لاہور میں اپنی فلم کی شوٹنگ کے علاوہ ہم پولینڈ بھی ساتھ گئے لیکن میں نے کبھی بھی علی ظفر کے بارے میں کوئی منفی بات نہیں سنی۔ علی ظفر ہمیشہ اپنی بیوی اوربچوں کے بارے میں بات کرتے نظر آئےاور ان کی اسی چیز نے مجھےان کا مداح بنادیا۔ کیونکہ وہ کہیں بھی ہوں ہمیشہ اپنی بیوی سے رابطے میں رہتے ہیں اوراچھی بری تمام باتیں ان سے شیئر کرتے ہیں۔ جب ہم فلم کے سیٹ پر ہوتے ہیں یاکسی ریسٹورنٹ میں ہوتے ہیں علی اس جگہ کی تمام باتیں اپنی بیوی سے شیئر کرتے ہیں۔ مایا علی نے مزید کہا میں کسی کی طرف سے کوئی وضاحت نہیں دے رہی ہوں۔ ہم کہانی کا ایک رخ دیکھ کر فیصلہ نہیں کرسکتے۔ میں علی ظفر کی بہت عزت کرتی ہوں اور چاہتی ہوں کہ سچ باہرآئے۔‘‘
|کراچی: گلوکارہ و اداکارہ میشا شفیع کے بعد صحافت کے شعبے سے تعلق رکھنے والی خاتون ماہم جاوید نے بھی علی ظفر پر جنسی ہراسانی کا الزام لگادیا۔

گزشتہ روز پاکستان کی نامور گلوکارہ اور اداکارہ میشا شفیع نے ٹوئٹر پر گلوکار علی ظفر پر جنسی ہراسانی کا سنگین الزام لگاتے ہوئے کہا تھا کہ انہیں علی ظفر نے ایک بار نہیں بلکہ کئی مرتبہ جنسی طور پر ہراساں کیا۔ میشا شفیع کےٹوئٹ نے میڈیا اورسوشل میڈیا پر طوفان کھڑا کردیا اور چند گھنٹوں میں ہی میشا شفیع کے نام سے ہیش ٹیگ ٹوئٹر پر ٹاپ ٹرینڈ بن گیا۔

اس خبرکوبھی پڑھیں: میشا شفیع کا علی ظفر پر جنسی ہراسانی کا الزام
میشا شفیع کے بعد صحافت کے شعبے سے تعلق رکھنے والی ایک اور خاتون ماہم جاوید نے بھی علی ظفر پر جنسی ہراسانی کا الزام لگاتے ہوئے میشا شفیع کی بہادری اور جرات کی تعریف کی اور کہا میشا کی جانب سے کئے گئے ٹوئٹ نے انہیں بھی ایک واقعے کی یاد دلادی جو کافی سال پہلے پیش آیا تھااور علی ظفر کے حوالے سے ہی تھا۔

ماہم جاوید نے ٹوئٹ کیاکہ علی ظفر نے ان کی کزن کا بوسہ لینے کی کوشش کی اور اسے ریسٹ روم میں دھکا دیا لیکن خوش قسمتی سے میری کزن کی دوست وہاں آگئی اور اس نے علی ظفر کو وہاں سے دھکا دے کر ہٹایا۔
|ممبئی: بالی ووڈ کے ایکشن ہیرو اکشے کمار نے زخمی حالت میں بھی مسلسل کام کرکے مثال قائم کردی۔

اکشے کمار بالی ووڈ کے ان چند اداکاروں میں سے ہیں جنہیں وقت کا بے حد خیال ہے اور دیگر سپر اسٹارز کی طرح فلم کے سیٹ پر دیر سے پہنچنے کے بجائے مقررہ وقت پر پہنچ جاتے ہیں کئی بار تو ایسا ہوا ہے کہ سیٹ پر اکشے کمار سب سے پہلے پہنچے ہوئے ہوتے ہیں اورباقی عملہ ان کے آنے کے بعد آتا ہے۔ اسی وقت کی پابندی اور کام سے محبت کے باعث  اکشے کمار کا شمار آج بھی بالی ووڈ کے صف اول کے اداکاروں میں ہوتا ہے۔ جس کامظاہرہ حال ہی میں دیکھنے میں آیا۔

اکشے کمار ان دنوں فلم’’کیسری‘‘کی شوٹنگ میں مصروف ہیں، دوران شوٹنگ ایکشن سین کے دوران اچانک اکشے کمار زخمی ہوگئے۔ میڈیا رپورٹس کے مطابق اکشے کی پسلیوں پر چوٹ آئی ہے،  ڈاکٹرز نے انہیں شوٹنگ ختم کرکے آرام کرنے اور ممبئی واپس جانے کا مشورہ دیا ہے  لیکن زخمی ہونے کے باوجود اکشے کمار نے شوٹنگ منسوخ کرنے سے منع کردیا اور مسلسل کام کرکے مثال قائم کردی۔
|لاہور: اداکارہ وماڈل ارمینا رانا خان نے کہا ہے کہ ہمارے چاروں صوبے اپنی رسم ورواج، میوزک ، بولیوں اور ملبوسات کی وجہ سے اپنی ایک الگ پہچان رکھتے ہیں اس لیے جب ہم اپنے ملک یا دنیا کے کسی بھی خطے کی کہانی کواپنی فلم یا ڈرامے میں پیش کرتے ہیں توضروری ہوجاتا ہے کہ ہم وہاں کا کلچر بھی دکھائیں۔

’’ایکسپریس‘‘سے گفتگوکرتے ہوئے ارمینا رانا نے کہا کہ فلموں میں حقیقت کے رنگ بھرنے کیلیے جس طرح کہانی اورکردارکا مضبوط ہونا ضروری ہوتا ہے ، اسی طرح ان کرداروں کے مطابق اگران کے ملبوسات بھی تیارکیے جائیں تووہ ’ سونے پہ سہاگہ ‘ کا کام کرتے ہیں۔

اداکارہ نے کہا کہ دیکھا جائے توہالی ووڈ اوربالی ووڈ میں بننے والی فلموں کے کرداروں کی ڈریسنگ پرخاص توجہ دی جاتی ہے۔ جس کے ذریعے کردارکی اپنی ایک منفرد جھلک دکھائی دیتی ہے۔ اس طرح کی بہت سی مثالیں موجود ہیں۔
ارمینا رانا نے مزید کہا کہ جس طرح فلم میکنگ کیلیے ڈائریکٹر، رائٹر، کیمرہ مین ضروری ہے۔ اسی طرح ڈریس ڈیزائنرکا ہونا بھی اشدضروری ہوتا ہے‘‘ جو سکرپٹ اور لوکیشنز کے مطابق ڈریس تیار کرتا ہے جس سے فلم کی خوبصورتی میں اضافہ ہو جاتا ہے۔ بدقسمتی سے ہمارے ہاں اس اہم شعبے پر موجودہ دورمیں بھی کچھ خاص توجہ نہیں دی جارہی ہے۔
|ممبئی: معروف اداکارہ پریانکا چوپڑا نے بالی ووڈ کے سلطان سلمان خان کے طنز پر کرارا جواب دے دیا۔

بالی ووڈ کی خوبرو اداکارہ پریانکا چوپڑا انڈسٹری میں اپنی جاندار اداکاری کی وجہ سے جانی جاتی ہیں لیکن گزشتہ تین سال سے ہالی ووڈ میں اپنی اداکاری کا جادو جگا رہی ہیں اور اب سلمان خان کی فلم ’بھارت‘ کے ذریعے بالی ووڈ میں واپسی کررہی ہیں، موقع سے فائدہ اٹھاتے ہوئے سلمان نے طنزیہ انداز میں کہا تھا کہ ’ہماری فلم ہندی ہے‘جس پر پریانکا چوپڑا نے بھی کرارا جواب دیا۔
|معروف گلوکار علی ظفر نے میشا شفیع کی جانب سے جنسی ہراسانی کے الزامات کو مسترد کرتے ہوئے کہا کہ معاملے کو عدالت لے کر جاؤں گا۔

پاکستان کے معروف گلوکار علی ظفر نے گلوکارہ میشا شفیع کے الزامات پر رد عمل دیتے ہوئے سماجی رابطے کی ویب سائٹ پر ٹوئٹ کیا جس میں ان کا کہنا تھا کہ خاموش رہنا کوئی آپشن نہیں ہے جب کہ بہتان تراشی اور جھوٹے الزامات کے خلاف نہ صرف خود کے لیے بلکہ اپنی فیملی اور دوستوں کے لیے بھی کھڑا ہوا اور آج بھی میں یہی کروں گا کیوں کہ میرے پاس چھپانے کو کچھ بھی نہیں ہے۔
|کراچی: معروف گلوکارہ میشا شفیع نے مشہور اداکار و گلوکار علی ظفر پر جنسی ہراسانی کا الزام لگایا ہے۔

سماجی رابطے کی ویب سائٹ ٹوئٹر پر گلوکارہ میشا شفیع نے مشہور گلوکار و اداکار علی ظفر پر جنسی ہراسانی کا الزام عائد کرتے ہوئے کہا کہ انہیں کسی اور نے نہیں بلکہ انڈسٹری سے تعلق رکھنے والے مشہور گلوکار علی ظفر نے ایک سے زائد بار جنسی طور پر ہراساں کیا۔ ان کا کہنا تھا کہ یہ سب اس وقت میرے ساتھ ہوا جب انڈسٹری میں میرا نام تھا اور میں 2 بچوں کی ماں تھی
|کراچی: حب الوطنی کے جذبے سے بھرپور اداکار حمزہ علی عباسی کی فلم ’پرواز ہے جنون‘ کا پہلا ٹیزر جاری کردیا گیا۔

پاکستان کے صف اول کے اداکار حمزہ علی عباسی کی فلم ’پرواز ہے جنون‘ کے ٹیزر کا انتظار شائقین شدت سے کررہے تھے، اب یہ انتظار ختم ہوا فلم کا پہلا ٹیزرجاری کردیاگیا ہے جس نے ریلیز ہوتے ہی دھوم مچادی ہے۔

پاک فضائیہ کے تعاون سے بننے والی فلم ’پرواز ہے جنون‘ میں حمزہ علی عباسی پاک فضائیہ کے پائلٹ کے کردار میں نہایت پرکشش نظر آرہے ہیں۔ فلم میں شامل ایکشن، پاک فضائیہ کی خوبصورت لوکیشن، کنٹرول رومز اور جنگی طیاروں نے فلم کو کسی ہالی ووڈ فلم کے برابر لاکھڑا کیا ہے۔
| ممبئی: نامور بالی ووڈ اداکارہ سنی لیون نے اپنی بیٹی نشا کور ویبر کے نام آبدیدہ انداز میں ایک پیغام مداحوں کے ساتھ شیئر کیا ہے جس میں انہوں نے بیٹی کی خاطر جان دینے کا بھی عہد کیا ہے۔

بالی ووڈ میں اداکارہ سنی لیون بولڈ مناظر کی عکس بندی کے حوالے سے پہچانی جاتی ہیں جو اب تک متعدد فلموں میں کام کرچکی ہیں جہاں سنی لیون بے باک اداکاری اور آئٹم گرل کی وجہ سے اپنی شہرت آپ ہیں وہیں دوسری جانب وہ بہترین ماں بھی مانی جاتی ہیں جنہوں نے یتیم بچی کو گود لے کر تمام انڈسٹری کے لیے مثال قائم کردی یہی وجہ ہے کہ سنی لیون نے اپنی بیٹی کے لیے پیار بھرا پیغام دیا ہے۔

سنی لیون نے انسٹا گرام پر اپنی بیٹی نشا کور ویبر کی اپنے ساتھ ایک تصویر شیئر کی ہے جس میں وہ بیٹی کو آغوش میں لیے بیٹھی ہیں جب کہ انہوں نے بیٹی کے نام آب دیدہ انداز میں اپنے پیغام  میں کہا ہے کہ میں وعدہ کرتی ہوں کہ اپنے پورے دل سے، روح سے اور جسم سے آپ کی ہر طرح سے حفاظت کروں گی اور دنیا میں موجود برے لوگوں سے بھی محفوظ رکھنے کی کوشش کروں گی چاہے اس کے لیے مجھے اپنی جان ہی کیوں نہ دینی پڑی۔
|ممبئی: نامور اداکارہ دپیکا پڈوکون نے اداکارہ انوشکا شرما اور پریانکا چوپڑا کے نقش قدم پر چلتے ہوئے پروڈیوسر بننے کا فیصلہ کرلیا۔

بھارتی میڈیا کے مطابق بالی ووڈ کی صف اول کی اداکارہ دپیکا پڈوکون نے اداکاری میں اپنے فن کا لوہا منوانے کے بعد اب پروڈکشن کی فیلڈ میں قدم رکھنے کا فیصلہ کیا ہے۔ دپیکا بہت جلد اپنا پروڈکشن ہاؤس کھولنے جارہی ہیں اور اسی سلسلے میں وہ مختلف لوگوں سے رابطے میں ہیں۔

میڈیا رپورٹس کے مطابق دپیکا کا پروڈیوسر بننے کا خواب نیا نہیں ہے بلکہ آج سے تین سال قبل 2015ء میں ایک انٹرویو کے دوران انہوں نے اپنی خواہش کا اظہار کرتے ہوئے کہا تھا کہ وہ پروڈیوسر بننا چاہتی ہیں کیونکہ انہیں لگتا ہے کہ ان کی شخصیت ایسی ہے کہ وہ پروڈیوسر بن سکتی ہیں اور اس کام کو بہت اچھی طرح کرسکتی ہیں۔ انہوں نے کہا وہ اس شعبے میں پیسوں کے لیے نہیں آنا چاہتیں بلکہ ان کی خواہش ہے کہ وہ پروڈیوسر بنیں۔
واضح رہے کہ دپیکا اوراداکار عرفان خان ہدایت کار وشال بھردواج  کی فلم کی شوٹنگ میں مصروف تھے لیکن عرفان خان کی طبیعت کی وجہ سے فلم کی شوٹنگ منسوخ کردی گئی ہے۔
|ممبئی: بالی ووڈ اداکارہ کنگنا رناوت نے سوشل میڈیا سے دوری کی وجہ بتا دی۔

بالی ووڈ کے اداکار اور شخصیات اپنی اداکاری اور فلمی تشہیر کے لیے سوشل میڈیا کا سہارا لیتے ہیں دور عالمگیریت کی وجہ سے سوشل میڈیا نے مداحوں کو بھی اپنی اپنی پسندیدہ شخصیات کے قریب تر کردیا ہے یہی وجہ ہے کہ  فلمی ستارے بھی اپنے مداحوں سے رابطے میں رہتے ہیں لیکن بالی ووڈ کوئن کنگنا رناوت نے بالآخر سوشل میڈیا سے دوری کی وجہ بتا دی۔

بھارتی میڈیا رپورٹس کے مطابق بالی کنگنا رناوت کا کہنا تھا کہ  میری سوشل میڈیا سے دوری کی بہت سی وجوہات ہیں لیکن میرے نزدیک سب سے اہم وجہ یہ ہے کہ اس کا استعمال وقت کا ضیاع ہے۔
کنگنا نے کہا کہ بہت سے لوگ مجھے اکاؤنٹ کھولنے کا کہتے ہیں کیوں کہ کچھ کمپنیز اپنی پروڈکٹس کی تشہیر کے لیے میرا سہارا لینا چاہتی ہیں کیوں کہ اُن کے نزدیک میرا سوشل میڈیا پر ہونا بہت ضروری ہے جو کہ میرے مطابق درست نہیں، میں اپنی زندگی میں اس کام کی تشہیر نہیں چاہوں گی جس میں میں نے کوئی کردار ادا نہیں کیا۔

اداکارہ نے مزید کہا کہ میں ایسا ہرگز نہیں چاہتی کہ کوئی میری (سوشل میڈیا یا کسی اور پلیٹ فارم پر) نمائندگی کرتے ہوئے میری مصروفیات بیان کرے۔
|ممبئی: نامور بالی ووڈ اداکارہ پریانکا چوپڑا نے شاہ رخ خان کے ساتھ تعلقات اور کرینہ کپور کے ساتھ دشمنی کی افواہوں سے متعلق خاموشی توڑ دی۔

اداکارہ پریانکا چوپڑا کا شمار بالی ووڈ کی صف اول کی اداکاراؤں میں ہوتا ہے، پریانکا نے بالی ووڈ کے ساتھ ہالی ووڈ میں بھی اپنی اداکاری کا سکہ جمایا ہے تاہم اپنے کیریئر کے دوران انہیں کئی اسکینڈلز کا سامنا بھی رہا ہے، جس کے بارے میں پریانکا عام طور پر بات کرنا پسند نہیں کرتیں۔

کیریئر کی ابتدا ہی میں پریانکا چوپڑا اور کرینہ کپور ایک دوسرے کی سخت حریف بن گئی تھیں۔ فلم ’’اعتراض‘‘ کے بعد دونوں کی دشمنی میں مزید اضافہ ہوگیا تھا اور دونوں نے ایک دوسرے کے ساتھ کام کرنے سے انکار کردیا تھا۔
فلم’’ہیروئن‘‘کی ریلیز کے بعد کرینہ نے پریانکا پر طنز کرتے ہوئے کہا تھا کہ ان کی فلم پریانکا کی فلم’’فیشن‘‘سے کہیں زیادہ بہتر ہے کیا ہوا اگراس نے نیشنل ایوارڈ نہیں جیتا جس پر پریانکا نے کرینہ کو کرارا جواب دیتے ہوئے کہا تھا کرینہ پر انگور کھٹے ہیں والی مثال فٹ بیٹھتی ہے کیونکہ جب کسی کو کوئی چیز نہیں ملتی تو وہ ایسا ہی کہتا ہے۔

ایک شو کے دوران پریانکا نے کرینہ کے ساتھ اپنی دشمنی کے بارے میں بات کرتے ہوئے کہا تھا میں بہت ایمان دار ہوں اور مجھے معلوم ہے کون میرا دوست ہے اور کون نہیں جو لوگ میرے دوست ہیں انہیں میں خود سے قریب رکھتی ہوں۔

اسی شوکے دوران انہوں نے بالی ووڈ کنگ شاہ رخ خان کے ساتھ تعلقات کے بارے میں بات کرتے ہوئے کہا تھا کہ میں ان تمام افواہوں کی تصدیق یا تردید نہیں کروں گی جو میرے اور شاہ رخ خان کے متعلق میڈیا میں گردش کرتی رہتی ہیں، کیونکہ ہم عوامی شخصیات ہیں اور یہ تمام افواہیں اور اسکینڈلز ہماری زندگی کا حصہ ہیں۔ ہماری زندگیوں میں کیا چل رہا ہے لوگوں کو یہ جاننے کا حق ہے۔ چاہے وہ ان افواہوں پر یقین کرتے ہیں یا نہیں، میرے تردید کرنے سے یہ افواہیں غلط ثابت نہیں ہوجائیں گی۔

واضح رہے کہ فلم ’’ڈان2‘‘کی شوٹنگ کے دوران اداکارہ پریانکا چوپڑا اور شاہ رخ خان کے درمیان قربتوں کی افواہیں میڈیا میں جنگل کی آگ کی طرح پھیل گئی تھیں۔ ان افواہوں کی وجہ سے ’’ڈان2‘‘ کے بعد یہ دونوں اداکار ایک ساتھ کسی فلم میں نظر نہیں آئے تاہم پریانکا نے کبھی اپنے اور شاہ رخ خان کے درمیان تعلقات کی تردید نہیں کی۔
|ممبئی: نامور پاکستانی اداکارہ صبا قمر اور عرفان خان کی فلم ’’ہندی میڈیم‘‘ نے چین میں صرف 11 دن میں 184 کروڑ کمالیے۔

گزشتہ برس ریلیز کی گئی انگریزی اور ہندی معیار تعلیم  جیسےسنجیدہ اور سماجی مسئلے پر مبنی فلم’’ہندی میڈیم‘‘ بھارت سمیت پاکستان میں بھی بے حد پسند کی گئی تھی۔ فلم میں پاکستانی اداکارہ صباقمر اور عرفان خان نے مرکزی کردار اداکیا تھا۔ فلم کی پسندیدگی کو مدنظر رکھتے ہوئے اسے چین میں بھی ریلیز کیا گیا۔ اپنے جاندار موضوع کے باعث ’’ہندی میڈیم‘‘نے چائنیز باکس آفس پر کمال کردیا اور ریلیز کے صرف 11 دنوں میں 184 کروڑ کا بزنس کرکے سب کو حیران کردیا۔

بھارتی فلمی تجزیہ کاروں کا کہنا ہے کہ فلم چین میں بے حد پسند کی جارہی ہے اورآنے والے دنوں میں 200 کروڑ کمانے میں کامیاب ہوجائے گی۔ ’’ہندی میڈیم‘‘اب تک دنیا بھر سے 292 کروڑ55لاکھ کا بزنس کرچکی ہے اور اداکار عرفان خان کی اب تک کی سب سے زیادہ بزنس کرنے والی فلم ہے۔
اس خبرکوبھی پڑھیں: بھارتی اداکارہ صبا قمر کی دیوانی

ساکت چوہدری کی زیر ہدایت بننے والی فلم کی کہانی معاشرے میں رائج انگریزی معیار تعلیم کے گرد گھومتی ہے۔ فلم میں صبا قمر اور عرفان خان نے ایسے والدین کا کردار ادا کیا تھا جو اپنی بیٹی کو انگلش میڈیم اسکول میں داخل کروانے کی ہر ممکن کوشش کرتے ہیں اور اس کوشش میں انہیں کن مسائل کا سامنا کرنا پڑتا ہے اور کیسے وہ مزاحیہ انداز میں ان مشکلات کا حل نکالتےہیں، ان کی یہی کوشش شائقین کو بھا گئی۔

واضح رہے کہ ’’ہندی میڈیم‘‘سے قبل عامر خان کی فلمیں ’’سیکریٹ سپر اسٹار‘‘، ’’دنگل‘‘اور سلمان خان کی فلم’’بجرنگی بھائی جان‘‘بھی چائنیز باکس آفس پر کمال کرچکی ہیں۔
|ممبئی: نامور بالی ووڈ اداکارہ کرینہ کپور خان ویسے تو سماجی مسائل پرکم بات کرتی ہیں لیکن مقبوضہ کشمیر میں 8 سالہ ننھی آصفہ کے ساتھ ہوئی درندگی نے کرینہ کو بھی آواز اٹھانے پر مجبور کردیا۔

چند روز قبل مقبوضہ کشمیر کے علاقے کٹھوعہ میں 8 سالہ ننھی آصفہ بانو کے ساتھ ہوئی زیادتی اور لرزہ خیز قتل نے پوری انسانیت کو شرماکر رکھ دیا تھا۔ عام لوگوں کے ساتھ پورابالی ووڈ آصفہ کیلئے اٹھ کھڑا ہواتھا۔ یہاں تک کہ سماجی اور ملکی مسائل پربہت کم بات کرنے والی اداکارہ کرینہ کپور خان بھی آصفہ کیلئے بولنے پر مجبور ہوگئی تھیں اور انہوں نے بھی دیگر فنکاروں کی طرح ہاتھ میں پلے کارڈ اٹھاکر آصفہ کے ساتھ اظہار یکجہتی کیاتھا۔ کارڈ پر لکھا تھا’’میں ہندوستان ہوں، میں شرمندہ ہوں، 8 سالہ آصفہ کے ساتھ ہوئی اجتماعی زیادتی اور قتل پر،  ہمیں ہمارے بچوں کیلئے انصاف چاہئیے۔‘‘

اس خبرکوبھی پڑھیں: آفریدی سمیت بھارتی اداکارننھی آصفہ کیساتھ زیادتی وقتل پرپھٹ پڑے
تاہم کرینہ کپور کوآصفہ کیلئے انصاف کا مطالبہ کرنا مہنگا پڑگیا۔ سوشل میڈیا پر انتہا پسندانہ ذہنیت اور سوچ رکھنے والوں نے کرینہ کو آڑے ہاتھوں لیتے ہوئے کہا ’’کرینہ کو دراصل ہندو ہوتے ہوئے ایک مسلمان سے شادی کرنے اور ایک مسلمان شخص کے بچے کی ماں  ہونے پر شرمندہ ہونا چاہیئے جس کانام ’’تیمور‘‘ہے۔
|نئی دہلی: بھارتی کامیڈین راجپال یادیو اور ان کی اہلیہ کو قرضہ کیس میں مجرم قرار دے دیا گیا۔

بھارتی میڈیا کے مطابق نئی دہلی کی عدالت نے مزاحیہ اداکار راجپال یادیو اور ان کی اہلیہ کو 5 کروڑ روپے کے قرضہ ادائیگی کیس میں مجرم قرار دیتے ہوئے سماعت مکمل کرلی اور عدالت 23 اپریل کو مجرموں کو سزا سنائے گی۔

راجپال نے 8 سال قبل 2010ء میں اپنی فلم کے لیے ایک کاروباری شخص سے 5 کروڑ روپے قرض لیا تھا تاہم معاہدے کے تحت وہ قرض کی ادائیگی نہ کرسکے جس کے خلاف بزنس مین نے قانونی چارہ جوئی کرتے ہوئے عدالت کا دروازہ کھٹکٹایا۔
یہ بھی پڑھیں: فراڈ کیس میں اداکار راجپال یادیو کوجیل بھیج دیا گیا

ہائی کورٹ نے ابتدائی طور پر جوڑے کو 10 روز کے لیے عدالتی حراست میں رکھنے اور ان کے تمام اثاثوں کی جانچ پڑتال کا حکم دیا جس کے بعد اداکار نے قرض کی کچھ رقم ادا کردی تاہم وہ باقی رقم ادا نہ کرسکے۔

نئی دہلی کی عدالت نے معاہدے کے تحت قرض ادا نہ کرنے پر جوڑے کو مجرم قرار دیتے ہوئے سزا کے لیے 23 اپریل کی تاریخ طے کردی۔
|ممبئی: نامور اداکارہ کرینہ کپور خان نے دوسری شادی کی خواہش کا اظہار کرکے تمام لوگوں کو حیران و پریشان کردیا۔

کرینہ کپور خان  باصلاحیت اداکارہ ہونے کے ساتھ بہترین بیوی اور ماں بھی ہیں۔ اداکار سیف علی خان اورکرینہ کپور گزشتہ 6 برسوں سے ایک خوشگوار شادی شدہ زندگی گزاررہے ہیں جب کہ دونوں کا ایک بیٹا تیمورعلی خان بھی ہے دونوں دیگر جوڑوں کیلئے مثال ہیں لیکن کرینہ کپور نے اب دوسری شادی کی خواہش کا اظہار کردیا۔
|نئی دہلی: آنجہانی اداکارہ سری دیوی کو نیشنل ایوارڈ دئیے جانے پر بھارت میں تنازع کھڑا ہوگیا نیشنل ایوارڈ جیوری ممبرز کے سربراہ نے اداکارہ کو ایوارڈ دئیے جانے کی سخت مخالفت کرتے ہوئے کہا ہے کہ یہ دوسری اداکاراؤں کے ساتھ سراسر ناانصافی ہے۔

گزشتہ روز بھارتی دارالحکومت نئی دہلی میں 65 ویں نیشنل فلم ایوارڈز کا اعلان کیا گیا جس میں آنجہانی اداکارہ سری دیوی کو فلم ’’موم‘‘ کیلئے بہترین اداکارہ کا ایوارڈ دیاگیا، تاہم سری دیوی کو نیشنل ایوارڈ دئیے جانے پر شوبز کے کچھ حلقوں کی جانب سے سخت ردعمل سامنے آرہاہے جن میں نیشنل ایوارڈ جیوری ممبرز کے سربراہ اور سری دیوی کے قریبی ساتھی شیکھر کپور بھی شامل ہیں۔

شیکھر نے سری دیوی کو نیشنل ایوارڈ دئیے جانے کی سخت الفاظ میں مخالفت کرتے ہوئے کہا ہے کہ میں انہیں ایوارڈ دئیے جانے کے سخت خلاف تھا۔ رپورٹس کے مطابق شیکھر نے جیوری ممبرز سے کہا تھا کہ سری دیوی کو یہ ایوارڈ نہیں ملنا چاہیئے جب کہ انہوں نے ایوارڈ کیلئے نامزد تمام اداکاراؤں کی فہرست دیکھی اور ان کے بارے میں انتظامیہ سے بات بھی کی اس کے علاوہ انہوں نے فہرست سے سری دیوی کا نام ہٹانے کا مطالبہ بھی کیا تاہم جیوری ممبرزنے سری دیوی کے نام کو ہی ووٹ دیا جس کے بعدبار بار ان کا نام سامنےآیا۔
اس خبرکوبھی پڑھیں:  موت کے بعد سری دیوی کیلئے ایوارڈ

شیکھر کپور کا کہنا ہے کہ جیوری ممبرز میں وہ واحد فرد تھے جنہوں نے سری دیوی کو ایوارڈ دئیے جانے کی مخالفت کی جب کہ ان کا ماننا ہے کہ سری دیوی کو ایوارڈ صرف اس لیے دیا گیا کیونکہ ان کی موت واقع ہوچکی ہے اورلوگوں کے جذبات سری دیوی کے ساتھ جڑے ہیں، لہٰذا انہیں ایوارڈ ہمدردی کی بنیاد پر دیا گیا، اس طرح ان اداکاراؤں کے ساتھ ناانصافی کی گئی ہے جو طویل عرصے سے انڈسٹری میں کام کررہی ہیں اور اس اعزاز کی حقدار ہیں۔

واضح رہے کہ سری دیوی کے ساتھ آنجہانی اداکار ونود کھنا کو بھی فلم انڈسٹری میں گراں قدر خدمات انجام دینے کیلئے ’’داداصاب پھالکے‘‘ایوارڈ سے نوازا جائے گا۔ ایوارڈ دینے کی تقریب 3 مئی کو نئی دہلی میں منعقد کی جائے گی۔
|کراچی: نامور پاکستانی اداکارہ عائشہ خان گزشتہ روزمیجر عقبہ کے ساتھ رشتہ ازدواج میں منسلک ہوگئیں دونوں کے نکاح کی تصاویر نے سوشل میڈیا پر دھوم مچادی۔

پاکستان شوبز انڈسٹری کی سابق خوبرو اداکارہ عائشہ خان گزشتہ روز میجر عقبہ ملک کے ساتھ نکاح کے بندھن میں بندھ گئیں دونوں کا نکاح  اسلام آباد کی فیصل مسجد میں سادگی سے لیکن خوشگوار ماحول میں انجام پایا۔
|لاہور:  اداکارہ وماڈل جیا علی نے کہا ہے کہ نئے ٹیلنٹ کا کام دیکھ کر خوشی ہوتی ہے اورنوجوان فلم میکر اچھی اورمیعاری فلمیں پروڈیوس کررہے ہیں۔

’’ایکسپریس‘‘ سے گفتگوکرتے ہوئے جیا علی نے کہا کہ ایک طرح کی کہانی اور ایک جیسے کرداروں کو مختلف ناموں کے ساتھ سالہا سال دکھانے کا دور اب چلا گیاہے۔ باکس آفس پر کامیابی اسے ہی ملے گی جو فلم بینوں کو روٹین سے ہٹ کر کچھ دکھائے گا۔ ماضی میں فلم انڈسٹری کے لیے کوئی پلاننگ نہیں کی گئی تھی اسی لیے مشکلات کا شکار ہوئی جب کہ جدید ٹیکنالوجی نے فلم میکنگ کو آسان بنانے کے ساتھ اس کی کوالٹی بھی بہترکی ہے۔

جیا علی نے کہا کہ نوجوان تجربہ کار نہ ہونے کے باوجود اچھی فلم بنانے کے لیے محنت کر رہے ہیں ،مگر کچھ کمزوریاں اور خامیاں ہیں۔ اگر وہ اسی طرح کوشش کرتے رہے تو بہت جلد ان پر قابو پا لیں گے۔
ایک سوال کے جواب میں جیا علی نے کہا کہ سنیئرز ہمارے لیے اکیڈمی کا درجہ رکھتے ہیں ،ان کے تجربے سے فائدہ اٹھانا چاہیے۔ نئے ٹیلنٹ کو گروم کرنے کے لیے انھیں سنیئرز کے ساتھ کام کرنے کا زیادہ سے زیادہ موقع دینا چاہیے۔

اداکارہ نے کہا کہ بالی ووڈ اور ہالی ووڈ میں سنیئرز کو زیادہ عزت واحترام دینے کے ساتھ ان کے لیے خصوصی کردار تخلیق کیے جاتے ہیں۔ ہمارے ہاں سنیئرکو نظر انداز کردیا جاتا ہے۔ انھوں نے کہا کہ فلم نے ہی مجھے ایک شناخت دی جس کی بحالی اور کامیابی دیکھ کر دلی خوشی ہوتی ہے۔
|بولی وڈ کی کئی فلمیں ایسی ہیں جو اپنے آغاز ہی پر انجام سے دوچار ہو گئیں۔ کبھی پروڈیوسر اور اداکاروں کے درمیان معاوضے یا کہانی میں ردوبدل پر جھگڑا ہو گیا تو کہیں شوٹنگ شروع ہونے کے بعد فلم کی کہانی پر تنازع کھڑا ہو گیا اور یوں وہ پایۂ تکمیل تک نہ پہنچ سکی۔

یہاں ہم امیتابھ بچن کی ان چند فلموں کا ذکر کررہے ہیں جن کی شوٹنگ چند ہفتوں جاری رہنے کے بعد روک دی گئی۔ 1971 کی بات ہے جب فلم ڈائریکٹر مکل دت نے ’’یار میری زندگی‘‘ کے ٹائٹل سے فلم کی عکس بندی شروع کی۔ اس میں امیتابھ بچن کو بطور ہیرو کاسٹ کیا گیا تھا۔ فلم کی شوٹنگ آخری مراحل میں تھی کہ ڈائریکٹر نے اسے ادھورا چھوڑ دیا اور اس کی وجہ بھی نہیں بتائی۔

’’اپنے پرائے‘‘ وہ فلم تھی جب امیتابھ بچن فلم نگری میں اپنے قدم جمانے کی تگ و دو میں مصروف تھے۔ 1972 میں اس فلم کی شوٹنگ کا آغاز کیا گیا۔ امیتابھ اپنے اس پروجیکٹ کے حوالے سے بہت پُرجوش تھے، لیکن فلم ڈائریکٹر نے چند سین کی عکس بندی کے بعد اس پر کام بند کر دیا تھا۔
سبھاش گھئی کے بارے میں کہا جاتا ہے کہ انہوں نے فلم ’’دیوا‘‘ کا اسکرپٹ خصوصی طور پر لکھوایا تھا۔ ان کی خواہش تھی کہ وہ سپر اسٹار امیتابھ بچن کے ساتھ کام کریں۔ ادھر امیتابھ کو بھی فلم کا اسکرپٹ اور اس میں اپنا کردار دونوں ہی پسند آئے اور انہوں نے تمام معاملات طے کرکے شوٹنگ کا آغاز کر دیا۔ 1987 میں اخبارات میں اس فلم کا بڑا چرچا ہوا، مگر اچانک یہ خبر سامنے آئی کہ فلم کی شوٹنگ روک دی گئی ہے۔

بولی وڈ سے خبر لانے والوں کا کہنا تھاکہ انڈسٹری کے دونوں بڑے ناموں کے درمیان کچھ معاملات پر بات بگڑی اور انہوں نے اسے اپنی انا کا مسئلہ بنا لیا ہے۔ سبھاش گھئی سمجھتے تھے کہ وہ فلم کے ڈائریکٹر اور پروڈیوسر ہیں اس لیے ان کی ہر بات مانی جائے جب کہ بگ باس کا کہنا تھاکہ وہ اپنی مرضی کے مطابق کام کریں گے اور جہاں ضرورت محسوس ہو گی سین میں ردوبدل کروائیں گے۔ یوں چند ہفتوں بعد اس کی شوٹنگ روک دی گئی۔

شیوا نامی فلم دو بھائیوں کی کہانی تھی جو بچپن میں ایک دوسرے سے بچھڑ جاتے ہیں۔ فلم میں امیتابھ بچن کو بڑے اور رمیش شرما کو چھوٹے بھائی کا رول دیا گیا تھا۔ یہ 1978 کی بات ہے جب اس فلم کی شوٹنگ کا آغاز کیا گیا اور دو ہفتے تک یہ سلسلہ جاری رہا، لیکن اچانک ہی پروڈیوسر کو مالی مشکلات کا سامنا کرنا پڑا اور یوں امیتابھ بچن بڑے بھائی بننے سے رہ گئے۔

فلم ٹائیگر کی شوٹنگ کا آغاز 1980 میں ہوا۔ یہ فلم بھی دو بچھڑے ہوئے بھائیوں کی کہانی تھی۔ بدقسمتی سے فلم کے پروڈیوسر کا اداکاروں سے معاوضے پر اختلاف ہو گیا اور یوں یہ فلم ہی مکمل نہ ہو سکی۔

1979 میں بولی وڈ میں فلم سرفروش کا اعلان سنا گیا۔ اس کا مرکزی رول امیتابھ بچن کو دیا گیا تھا جب کہ دیگر اداکاروں میں پروین بوبی، رشی کپور اور قادر خان شامل تھے، مگر فلم کے ڈائریکٹر اور پروڈیوسر من موہن ڈیسائی بھی اپنی یہ فلم مکمل نہیں کرسکے۔

1988 میں فلم میکر ٹینو آنند کی جانب سے نئی فلم ’’شناخت‘‘ کا اعلان کیا گیا جس کے مرکزی کردار امیتابھ بچن اور مادھوری ڈکشٹ تھے۔ اس فلم میں بگ باس کو ایک ایسے سیکرٹ ایجنٹ افسر کے روپ میں دکھایا جانا تھا جو ایک مشن کے دوران اپنی یادداشت کھو بیٹھتا ہے۔ ایک ہفتے تک فلم کی شوٹنگ جاری رہی اور پھر ٹینو آنند نے اس پر مزید کام روک دیا۔ ان کا کہنا تھاکہ کسی نے توجہ دلائی ہے کہ یہ فلم گنگا جمنا سرسوتی کا چربہ ہے۔
|نئی دہلی: بھارتی اداکار سلمان خان نے ہندوؤں کی نچلی ذات والمکی کے خلاف متنازع الفاظ استعمال کرنے کے مقدمے کو ختم کرنے کے لیے سپریم کورٹ میں درخواست دائر کردی ہے۔

دبنگ خان کی مشکلات ختم ہونے کا نام ہی نہیں لے رہی ہیں، سلو میاں کبھی کالے ہرن کے کیس میں عدالت کے چکر لگاتے ہیں تو کبھی ہندوؤں کی نچلی ذات کے خلاف متنازع بیان پر مقدمہ درج کردیا جاتا ہے تاہم سلمان پوری کوشش کررہے ہیں کہ کسی طرح ان پر سے مقدمات کو ختم کردیا جائے اور اسی لیے سلمان خان نے اب بھارتی سپریم کورٹ سے رجوع کرلیا ہے۔

اس خبر کو بھی پڑھیں : سلمان خان کے خلاف ایک اور مقدمے کی تیاری
بھارتی میڈیا کے مطابق سلمان خان نے سپریم کورٹ میں درخواست دائر کی ہے جس میں انہوں نے عدالت سے ہندوؤں کی نچلی ذات والمکی کے خلاف لفظ ’بھنگی‘ استعمال کرنے کے مقدمے کو ختم کرنے کی درخواست کی ہے۔

اس خبر کو بھی پڑھیں : سلمان خان کے بعد کترینہ کیف بھی قانونی شکنجے میں

واضح رہے کہ گزشتہ سال فلم ’’ایک تھا ٹائیگر‘‘ کی تشہیر کے دوران سلمان خان اور شلپا شیٹھی نے ہندوؤں کی والمکی کمیونٹی کے لیے ’’بھنگی‘‘ کا لفظ استعمال کیا تھا۔ جس پر دونوں فلمی ستاروں کے خلاف والمکی کمیونٹی نے شدید رد عمل کا اظہار کیا اور مظاہرے بھی کیے گئے۔
|لاہور: اداکارہ وماڈل مومل شیخ نے کہا ہے کہ جس طرح فن کی کوئی سرحد نہیں ہوتی، اسی طرح سچے فنکاروں کوفلم اورٹی وی کی کیٹگری میں تقسیم کرنا درست نہیں ہے۔

’’ ایکسپریس‘‘ سے گفتگوکرتے ہوئے مومل شیخ نے کہاکہ ایک نوجوان جب شوبز کی دنیا میں قدم رکھتا ہے تواس کے کچھ ٹارگٹ ہوتے ہیں اورآگے بڑھنے کے لیے ایک طریقہ کاربھی اس کے ساتھ ہوتا ہے۔ جس کے تحت وہ کام کرتے ہوئے مختلف شعبوں میں اپنی صلاحیتوں کا لوہامنواتا ہے لیکن بدقسمتی سے ہمارے ہاں جب ایک فنکارکسی ٹی وی ڈرامہ میں مقبول ہوجائے توپھر اس کوٹی وی تک ہی محدود رہنے دیا جاتا ہے۔

مومل شیخ نے کہا کہ اسی طرح فلم انڈسٹری میں کسی کواچھا مقام مل جائے توپھروہ ٹی وی پرکام کرنے سے گریز کرتا ہے۔ جس کی وجہ اس کے ’’اسٹارڈم ‘‘ میں کمی مانا جاتا ہے۔ مگرمیرے نزدیک شوبزمیں حد بندی کوئی درست عمل نہیں ہے۔ ایک فنکارکوفنون لطیفہ کے تمام شعبوں میں کام کرنا چاہیے۔ بلاشبہ فلم ایک بڑا اورمقبول میڈیم ہے لیکن لوگوںکی بڑی تعداد ٹی وی ڈرامے دیکھتی اورانہی سے انٹرٹین ہوتی ہے۔ اس لیے اب وہ دورنہیں رہا جب ایک مقبول فنکارکسی ایک میڈیم تک خود کومحدود رکھ لے۔
اداکارہ نے کہا کہ ہمارے پڑوسی ملک بھارت کے سپراسٹارز شاہ رخ، سلمان خان اورامیتابھ کے علاوہ بہت سے اب توفلموں کے ساتھ ٹی وی پربھی خوب کام کررہے ہیں۔ اگرٹی وی پرکام کرنے سے ان کی شہرت اورمقبولیت میں کوئی کمی آتی تویہ مقبول فنکارکبھی بھی ٹی وی پرکام کرنے کوترجیح نہ دیتے۔ اس لیے میں سمجھتی ہوں کہ اب وقت بدل چکا ہے اورہمیں اپنی سوچ کوبدلنے کی ضرورت ہے۔

ایک سوال کے جواب میں مومل نے کہا کہ میں نے فیشن انڈسٹری میں کام کے ساتھ ٹی وی ، فلم میں ایکٹنگ کی اوربطورمیزبان بھی اپنی صلاحیتوں کومنوایا۔ میں سمجھتی ہوں کہ ایک فنکارمیں اگرٹیلنٹ ہے تواس کوضرورتمام شعبوں میں قسمت آزمانی چاہیے۔
|لاہور: معروف اداکارہ ریما نے سرجری کے بعد شوبز میں دوسری اننگز کا آغاز کردیا، ایک طرف ٹی وی کمرشلز جاری ہیں تو دوسری جانب سلور اسکرین پر بھی جلد اداکاری کے جوہر دکھائیں گی۔

ذرائع کے مطابق ریما نے شوبز میں واپسی کے لیے امریکا میں چہرے ، ناک اورہونٹوں کی سرجری کروائی ہے ، جس کی وجہ سے اکثر لوگوں کو انہیں پہچاننے میں دقت کا سامنا ہے جب کہ ریما تقریبات میں شرکت کے دوران اپنی تصاویربنانے والے فوٹو گرافرز کودور سے تصویر بنانے کی ہدایت کرتی دکھائی دیتی ہیں۔

اس حوالے سے شوبزکے سنجیدہ حلقوں کا کہنا ہے کہ ریما نے بڑی طویل اور کامیاب اننگزکھیلنے کے بعد شوبزکوخیرباد کہا تھا۔ ان کی پرکشش شخصیت کے چاہنے والوں کی بڑی تعداد موجود تھی لیکن گزشتہ دنوں ایک مشروب کے کمرشل میں ان کو دیکھ کر لوگوں نے خاصی تنقید کی تھی۔ اس لیے ہم سمجھتے ہیں کہ ریما کو سرجری کروا کر اپنی بڑھتی عمرکو ضرور چھپانا چاہیے تھا لیکن ضرورت سے زیادہ سرجری نے ریما کے پرستاروں کو خاصا مایوس کیا ہے، جس کے بارے میں انہیں ضرورسوچنا چاہیے۔
|لاہور: گلوکارہ رابی پیرزادہ نے بطورہیروئن اپنے کیرئیر کی پہلی فلم ’’ شورشرابا ‘‘ کی ریلیزسے قبل سینئر اداکارہ میرا کو منہ توڑ دینے کی دھمکی دے ڈالی۔

’’ایکسپریس‘‘ سے بات کرتے ہوئے رابی پیرزادہ نے کہا کہ پہلے ہی اداکارہ میرا جیسی بہت سی اداکاراؤں کی بدولت پاکستان فلم انڈسٹری کا امیج بہت متاثر ہوچکا ہے۔ اگرانھوں نے اپنی فضول باتوں کا سلسلہ بند نہ کیا توپھرمیں ان کا منہ توڑدونگی۔

رابی پیرزادہ کا کہنا ہے کہ اداکارہ میرا مختلف مقامات پرمیری شخصیت کے حوالے سے فضول باتیں پھیلا رہی ہیں، جوکہ درست نہیں ہے۔ میں ایک پڑھی لکھی اوراچھی فیملی سے تعلق رکھنے والی لڑکی ہوں، جب کہ اداکارہ میرا کے بارے میں سبھی جانتے ہیں۔ ان کے 50سکینڈلز اور20شادیوں کی فہرست تواب ہرکسی کویاد ہے۔
اداکارہ کا کہنا تھا کہ ’’شورشرابا ‘‘ کے پروڈیوسر سہیل خان کے ساتھ ان کے تعلقات کے بارے میں کون نہیں جانتا۔ اس لیے میں انہیں خبردارکرنا چاہتی ہوں کہ وہ میرے کام اورمیری شخصیت کے حوالے سے فضول گفتگو کا سلسلہ بند کردیں۔

دوسری جانب فلم پروڈیوسرسہیل خان کا کہنا تھا کہ یہ دو اداکاراؤں کی لڑائی ہے،  میں اس معاملے میں بے بس ہوں۔ فلم کی ریلیز سر پر آچکی ہے لیکن ان کے جھگڑے ختم ہونے کا نام ہی نہیں لے رہے۔
| ممبئی: بالی ووڈ کے معروف ہدایت کار کرن جوہر اور سارہ علی خان کے رقص کی ویڈیو نے سوشل میڈیا پر دھوم مچا دی۔

بھارتی میڈیا رپورٹس کے مطابق معروف ڈیزائنر سندیپ کھوسلہ کی بھتیجی کی شادی کی تقریب منعقد ہوئی جہاں  امیتابھ بچن، ایشوریہ، سونم کپور، تبو سمیت بالی ووڈ انڈسٹری کی کئی معروف شخصیات نے شرکت کی۔ تقریب میں معروف ہدایت کار کرن جوہر نے ’ رادھا تیری چنری‘ اور سیف علی خان کی بیٹی سارہ علی خان نے ’سات سمندر پار میں تیرے‘ پر رقص  کرکے نہ صرف تقریب کے شرکاء کے دل جیت لیے بلکہ اُن کے ڈانس کی ویڈیو نے سوشل میڈیا پر ہلچل مچادی۔
|ممبئی: بالی ووڈ کنگ  شاہ رخ خان نے ہدایت کار ادتیہ چوپڑا کے ساتھ چوتھی فلم میں کام کرنے کا اعلان کردیا اور کہا ہے کہ یہ انتہائی اہم فلم ہوگی۔

بالی ووڈ میں اداکار شاہ رخ خان کو کنگ کا درجہ حاصل ہے جس کی اہم وجہ اُن کی دلوں کو چھو جانے والی رومانوی اداکاری ہے جو اداکاری کو حقیقی رنگ دینے کے لیے کردار میں ڈوب جاتے ہیں اور مداحوں کے دلوں میں اپنا مقام برقرار رکھنے کے لیے فلموں میں نت نئے تجربات کرتے نظر آتے ہیں۔ یہی وجہ ہے کہ فلم ’زیرو‘ کے بعد کنگ خان نے اور بڑا پروجیکٹ کرنے کا اعلان کیا ہے۔

بھارتی میڈیا رپورٹس کے مطابق بالی ووڈ کنگ شاہ رخ خان نے اپنی نئی فلم کے حوالے سے بتایا ہے کہ یش راج فلم کے مالک  اور معروف ہدایت کار ادتیہ چوپڑا نے میرے ساتھ ایک فلم کرنے کا ارادہ کیا ہے جو کہ ایک بہت بڑا پروجیکٹ ہے اور اس پروجیکٹ کی اہمیت کا اندازہ اس بات سے لگایا جاسکتا ہے کہ اس فلم کے کردار کی تیاری کے لیے مجھے ادتیہ کے ساتھ  مل کر 2 ماہ تک کام کرنا پڑے گا۔
یہ خبر بھی پڑھیں: سلمان کی شاہ رخ کی فلم ’زیرو‘ میں دبنگ انٹری

کنگ خان نے مزید بتایا کیا کہ ادتیہ نے مجھے یہ بھی کہا تھا کہ فلم کی شوٹنگ 3 ماہ میں مکمل کرلی جائے گی لیکن اس سے قبل دو ماہ صرف کردار کی تیاری کے لیے صرف کرنے ہوں گے در حقیقت مجھے اس بات کا علم نہیں کہ ادتیہ چوپڑا کس طرح کی فلم بنا رہے ہیں مجھے صرف اگلے سال کی دی ہوئی تاریخوں میں دیگر مصروفیات سےفارغ رہنے کا کہا گیا ہے۔

واضح رہے کہ شاہ رخ خان معروف ہدایت کار ادتیہ چوپڑا کے ساتھ چوتھی فلم میں کام کرنے جارہے ہیں قبل ازیں وہ فلم ’دل والے دلہنیا لے جائیں گے‘،’محبتیں‘ اور’رب نے بنادی جوڑی‘ میں بھی کام کرچکے ہیں۔
|لندن: آسکر ایوارڈ یافتہ ہالی ووڈ اداکارہ نتالی پورٹمین نے فلسطینی باشندوں پر ظلم کے خلاف اسرائیل میں اپنے اعزاز میں منعقد ہونے والی ایک تقریب کا بائیکاٹ کردیا۔

عالمی میڈیا کے مطابق اگرچہ اداکارہ نے کھل کر اس کی وجہ بیان نہیں کی تاہم انہوں نے کہا ہے کہ وہ اسرائیل میں ہونے والی حالیہ ’سرگرمیوں‘  پر فکرمند ہیں۔ تجزیہ کاروں کے مطابق وہ غزہ اور ملحقہ علاقوں میں اسرائیلی مظالم پر رنجیدہ ہیں جن میں گزشتہ 4 ہفتوں میں اسرائیلی افواج اور اسنائپر کے ہاتھوں تین درجن سے زائد بے گناہ نہتے فلسطینی شہید ہوچکے ہیں۔

نتالی نے مزید وضاحت کرتے ہوئے کہا ہے کہ انہیں اس تقریب میں اسرائیلی وزیر اعظم بنجامن نتن یاہو کی موجودگی پر اعتراض ہے۔ انہوں نے اپنے ایک وضاحتی بیان میں کہا ہے، ’ جینیسس انعام کی تقریب میں میری شرکت نہ کرنے کے فیصلے کو غلط رنگ دیا جارہا ہے میں اسے بیان کرتی ہوں کہ میں نے اس تقریب میں شرکت سے انکار اس لیے کیا ہے کہ میں بنجامن نتن یاہو کی تائید نہیں کرسکتی ‘۔
|کراچی: نامور پاکستانی اداکارہ ارمینا خان کا کہنا ہے کہ ہراسانی کا تعلق لباس سے نہیں ہوتا انہیں اس وقت ہراسانی کا نشانہ بنایا گیا جب وہ برقعے میں لاہور کے ایک بازار میں موجود تھیں۔

چند روز قبل گلوکارہ و اداکارہ میشاشفیع نے علی ظفر پر جنسی ہراسانی کاالزام لگاتے ہوئے کہا تھا کہ علی ظفر نے انہیں ایک سے زائد بار جنسی طور پر ہراساں کیا ان کی اس ٹوئٹ نے سوشل میڈیا پر طوفان کھڑا کردیا اور دیکھتے ہی دیکھتے میشا شفیع کانام ٹوئٹر پر ٹاپ ٹرینڈ بن گیا۔ کچھ لوگ میشا کی حمایت میں اٹھ کھڑے ہوئے جب کہ کچھ لوگوں کا کہنا تھا کہ میشا جیسی بولڈ اداکارہ جو مغربی لباس پہنتی ہیں اور مردوں کے ساتھ آزادانہ اٹھتی بیٹھتی ہیں انہیں کون جنسی طور پر ہراساں کرے گا۔

اس خبرکوبھی پڑھیں: مومنہ مستحسن بھی سامنے آگئیں
جہاں کچھ لوگوں کی جانب سے میشا کے ٹوئٹ کو سستی شہرت حاصل کرنے کا ایک ذریعہ قرار دیاجارہا ہے وہیں شوبز کی دیگر اداکارائیں بھی ہمت کا مظاہرہ کرتے ہوئے اپنے ساتھ پیش آنے والے واقعات منظر عام پر لارہی ہیں، گزشتہ روز مومنہ مستحسن اور عائشہ عمر کے بعد اداکارہ ارمینا خان نے بھی اپنے ساتھ پیش آنےوالے جنسی ہراسانی کے واقعے کو ’’می ٹو ‘‘ہیش ٹیگ کے ساتھ بتاتے ہوئے کہا ’’میں برقع پہن کر لاہور کے مشہور انار کلی بازار گئی برقعے کی وجہ سے کوئی نہیں جانتا تھا کہ میں کون ہوں اسی وقت بھرے بازار میں دو افراد نے مجھے غلط طریقے سے چھوا، یہ سب میرے گھر والوں نے بھی دیکھاتو میں نے ان سے پوچھا کہ یہ میرے ساتھ کیوں کیا؟جس پر مجھے بتایا گیا کہ یہاں یہ چیز بہت عام ہے۔‘‘

اس خبرکوبھی پڑھیں: مایا علی بھی بول پڑیں
|لاس اینجلس: نامور ہالی ووڈ اداکار ورن ٹروئیر ڈپریشن اور نشے کی لت کے باعث 49 برس کی عمرمیں چل بسے۔

بین الاقوامی میڈیا کے مطابق مزاحیہ فلم’آسٹن پاورسیریز‘ کے کردار منی می سے شہرت حاصل کرنے والے معروف ترین ہالی ووڈ اداکارورن ٹروئیر چل بسے۔ ورن ٹرویئر کافی عرصے سے بیمار تھے، وہ رواں ماہ کی ابتدا میں لاس اینجلس کےایک اسپتال میں بھی زیر علاج رہے تھے بعد ازاں انہیں گھر بھیج دیاگیا تھا۔

اداکار ورن ٹروئیر کی موت کی حتمی وجہ تاحال معلوم نہیں ہوسکی ہے لیکن ان کے سوشل میڈیا اکاؤنٹس میں جاری ہونے والے پیغام میں ان کی موت کو شدید ڈپریشن قرار دیا جارہا ہے۔
اداکار ورن ٹروئیر کافی ہنس مکھ تھے اور اپنے آس پاس موجود تمام لوگوں کو ہر وقت ہنساتے رہتے تھے۔ ٹروئیر کا قد صرف 2 فٹ 8 انچ تھا انہوں نے 58 فلموں اور ٹی وی شوز میں کام کیا تھا۔ ٹروئیر کی موت پر پوری ہالی ووڈ انڈسٹری سوگ میں ہے۔
|ممبئی: سیشن عدالت نے ہٹ اینڈ رن کیس میں بھارتی اداکار سلمان خان کے قابل ضمانت وارنٹ گرفتاری منسوخ کردئیے۔

گزشتہ روز ممبئی کی سیشن عدالت نے بالی ووڈ اسٹار سلمان خان کے 2002 میں ہٹ اینڈ رن کیس میں قابل ضمانت وارنٹ گرفتاری منسوخ کردئیے۔ میڈیا رپورٹس کے مطابق ممبئی کی سیشن عدالت نے رواں ماہ ہٹ اینڈ رن کیس میں عدالت کو ملزم(سلمان) کی جانب سے گارنٹی جمع نہ کرنے پر اداکار سلمان خان کے قابل ضمانت وارنٹ گرفتاری جاری کیے تھے، تاہم گزشتہ روز سلمان خان نے ایڈیشنل اینڈ سیشن جج  ایم جی دیش پانڈے کی جانب سے قانونی کارروائی مکمل کرنے سے قبل عدالت میں پیش ہوکر قانونی ضابطے مکمل کرتے ہوئے گارنٹی جمع کرادی جس کے بعد ان کے وارنٹ گرفتاری منسوخ کردئیے گئے۔

واضح رہےکہ 2002میں سلمان خان نے ممبئی کی ایک سڑک پر شراب کے نشے میں فٹ پاتھ پر سوئے ہوئے لوگوں کو اپنی گاڑی سے کچل دیاتھا، جس کے نتیجے میں ایک شخص ہلاک ہوگیا تھا۔ تاہم ممبئی ہائی کورٹ  نے 2015 میں  ناکافی ثبوت کی بنا پرسلمان خان پر سے تمام چارجز ختم کرتے ہوئے انہیں بری کردیا تھالیکن مہاراشٹرا حکومت نے سلمان خان کی رہائی کے خلاف ایک بار پھر عدالت میں درخواست دائر کی تھی۔
اس خبرکوبھی پڑھیں: سلمان خان کو 5 سال قید کی سزا

سیشن کورٹ نے سلمان خان کو رواں سال اسی کیس میں دو نوٹسز جاری کیے تھے ایک نوٹس5 مارچ کواور دوسرا 16 مارچ کو بھیجا گیا تھا تاہم سلمان خان کی جانب سے دونوں نوٹسز کے جواب  جمع نہ کرانے پر عدالت کی جانب سے ان کے قابل ضمانت وارنٹ گرفتاری جاری کیے گئے تھے۔

یاد رہے کہ اسی ماہ  جودھ پور کی عدالت نے سلمان خان کو کالے ہرن کے غیرقانونی شکار میں قصور وار ٹہراتے ہوئے 5 سال قید اور 10 ہزار روپے جرمانے کی سزا سنائی تھی تاہم دو دن جیل میں گزارنے کے بعد سلمان کی ضمانت منظور ہوگئی تھی۔
|رسول مہربانﷺ کی سیرت مبارکہ پر گزشتہ  ساڑھے چودہ سو برس سے مسلسل لکھاجارہا ہے، دنیا میں شاید ہی کسی دوسری ہستی کے بارے میں اس قدر زیادہ لکھا، پڑھااورسناگیاہو لیکن اس کے باوجود آپ ﷺ کی سیرت کا بیان مکمل نہیں ہوپارہا،سبب یہ ہے کہ ہماری عقل ناقص ہے، ہم جتنا زیادہ غوروفکر کرتے ہیں، رسول اکرم ﷺ کی حیات مطہرہ کے اسی قدر زیادہ پہلو ہمارے سامنے آتے ہیں۔
زیرنظرکتاب میں مولف نے بھی بڑی محنت شاقہ سے حضورنبی کرم ﷺ کی سیرت طیبہ کے مختلف گوشوں کو بیان کیا ہے ،سیرت کے واقعات کو نبوی اور ہجری سال کے مطابق اس طرح قلمبند کیاگیاہے کہ ایک عام قاری بھی ایک ہی نشست میں پوری سیرت کا عکسی جائزہ لے سکتاہے۔ واقعات کے بیان میں قرآن و حدیث کو مدنظر رکھاگیاہے۔ سیرت پاک کے ہرپہلو کو اس قدرخوبصورت اندازمیں بیان کیاگیاہے کہ انسان پر عشق و مستی کی عجب کیفیت طاری ہوجاتی ہے۔

بالخصوص نماز کی اہمیت، اس کے جملہ ارکان کی حکمت بیان کرنے میں کمال جوہر دکھایاہے اور اس سے بھی بڑھ کر قرآن مجید کے معجزہ ہونے کے حوالے سے سائنسی اور تجرباتی پہلو بیان میں کیف ورنگ بھردیاہے،کتاب میں مختلف خوبصورت نقشوں اور تصاویر کی مدد سے دکھایاگیاہے کہ سیدنا ابراہیم علیہ السلام کی حجاز میں آمد کیسے ہوئی؟آپ علیہ السلام کے ہاتھوں ہونے والی تعمیر کعبہ کیسی تھی؟ حضرت خدیجہ ؓ کے گھر کا نقشہ، ہجرت مدینہ کا سفر اور مسجد نبوی کی پہلی تعمیر کیسی تھی؟ اسی طرح دیگر موضوعات پر بھی خوبصورت تصاویرموجود ہیں۔ مولف سابق استاد ہیں، اس لئے انھوں نے جس اندازمیں یہ سب کچھ بیان کیا، وہ ایک عام فرد بالخصوص نوجوان نسل کو ان موضوعات سے بہ آسانی فائدہ اٹھانے اور اپنی زندگی سنوارنے کا بہترین موقع فراہم کرتاہے۔

٭٭٭

نام… اے میرے اسامہ!
مصنفہ… جبین چیمہ
قیمت…150روپے

ناشر… منشورات، منصورہ ملتان روڈ لاہور

یہ کتاب دراصل تین خطوط ہیں ہے، زیادہ بہتر ہے کہ ان خطوط کو  زندگی کے ایک دل گداز اور دل دوز سفر کی داستان کہاجائے۔ اس سفر میں چارمسافرتھے، والدہ، بیٹا، بہو اور پوتی۔ ایک روز بیٹا، بہو اور پوتی اچانک گھاٹی کے اُس پار جااترے جہاں سے ابدی دنیا شروع ہوتی ہے۔ پیچھے رہ گئی ماں، اس نے اپنے تینوں پیاروں کا تذکرہ منفرد اندازمیںکیا۔ تینوں خطوط میں سے ایک طویل اور دومختصر۔ طویل خط بیٹے کے نام لکھا جو ڈپٹی کمشنر چترال تھا، اسامہ احمد۔ پاکستان کی سول سروس سے ابھرنے والا ایک ستارہ ، نیک نام افسر۔

یقیناً آپ نے سات دسمبر2016ء کو ایک بڑے سانحہ کی خبر سنی ہوگی ، چترال سے اسلام آباد کی طرف اڑنے والا طیارہ ، حویلیاں کے نزدیک پہاڑیوں میں گرگیاتھا، اس طیارے میں بہت سے سواروں کے درمیان اسامہ احمد بھی تھے، ان کی اہلیہ اور دس ماہ کی بیٹی بھی۔ کیا آپ سوچ سکتے ہیں کہ ان تین مسافروں کے بعد ماں پر کیا بیتی ہوگی، اس نے کیسے یہ خبر سنی ہوگی، پہلے یہ خبر کہ طیارہ حویلیاں کی پہاڑیوں میں کہیں گم ہوگیا، پھر وہ خبر جسے سن کر  ہر فرد کے ہوش جاتے رہتے ہیں۔ یہ تو پھر ماں تھیں لیکن یہ قرون اولیٰ کی  پہاڑ ایسا حوصلہ رکھنے والی خواتین کی طرح صابرہ  نکلیں، انھوں نے اپنا غم  بیان کرنے کے لئے کوئی نوحہ  نہیں لکھا بلکہ ایک منفرد قسم کا خط لکھا  جس میں  دنیا کے سامنے بیٹے کا وہ کردار  لائیں جس سے بہت سے لوگ واقف نہ تھے، بیٹے کو مخاطب کرتے ہوئے اس کی زندگی کے پہلے دن سے آخری دن تک کے تمام لمحات اور واقعات بیان کئے۔ پہلے دن’ جب بہاریں اپنے شباب پر تھیں، درختوں کی ڈالیوں، پھولوں کے پودوں حتیٰ کہ گھاس نے بھی اُس سال ایک نیا روپ نکالاتھا، پھل دار پودے سفید کلیوں سے اور آڑو اور بادام کے درخت سفید اور گلابی پھولوں سے لدے کھڑے تھے‘۔ اور وہ آخری لمحہ بھی بیان کیا جب اس ماں کو یوں محسوس ہوا کہ کوئی ان سے پوچھ  رہاہے:

’کیا اللہ کے اس فیصلے سے تم ناخوش ہو؟‘

’ نہیں‘ میں پورے دل کی سچائی سے جواب دیتی۔

’کیا اللہ کا یہ فیصلہ درست ہے؟‘

اندر سے آواز اٹھی:’ بے شک! میرے رب کے سب فیصلے درست ہیں، اس کی ذات بے عیب ہے اور اس کے فیصلے بے عیب ہیں‘۔

یادرکھئے کہ ماں نے اس کتاب کے ذریعے اپنا غم نہیں بانٹا بلکہ ایک ایسی کہانی سنائی ہے کہ جسے سن کر نوجوان حوصلہ اور ہمت پاتے ہیں اور  ملت کے مقدر کا ستارہ بنتے ہیں۔

٭٭٭

نام…رابطے تو ہوتے ہیں(افسانے)
مصنفہ… قانتہ رابعہ
قیمت…240 روپے
ناشر… منشورات، منصورہ ملتان روڈلاہور

زیرنظرکتاب افسانہ نگار کے افسانوں کا دسواں مجموعہ ہے،  یہ کہانیاں  زندگی کے حقائق ہیں جو مصنفہ سپردقلم کرتی رہی ہیں۔انھوں نے اپنی کوشش وکاوش کے دوران  اصلاح ذات اور اصلاح معاشرہ  کو پیش نظر رکھا، یہ کوشش وہی کرسکتاہے جو حساس دل کا مالک ہو، باشعور ہو اور گہری نظر رکھتاہو۔ قانتہ رابعہ کہتی ہیں کہ ’’ افسانہ کسے کہتے ہیں، افسانہ کے فنی تقاضے کیا ہوتے ہیں؟ اور ادبی پیرائے میں افسانے کو کن اصول و ضوابط کی بنا پر پرکھاجاتاہے؟ مجھے ان اصولوں اور دائروں کا تو کوئی علم نہیں… البتہ یہ ضرور احساس ہے کہ دیکھوں کہ میرے اردگرد کیا ہورہاہے، کیا نہیں ہوناچاہئے اور کیا ہوناچاہئے؟ یہ جو بات ہے کہ کیاہوناچاہئے ؟ یہی ہے وہ چیز جو لکھنے پر ابھارتی بلکہ مجبور کرتی ہے‘‘۔ مصنفہ ان کہانی کاروں میں سے ہیں جو کہانی بے مقصد تفریح کے لئے نہیں لکھتیں بلکہ مقصدیت ان کے پیش نظر ہوتی ہے۔ ایک ایسا معاشرہ جس کا ہرشعبہ انحطاط کی پستیوں میں گراپڑاہو، وہاں ایسی کہانیوں کی ازحد ضرورت ہوتی ہے جو عروج کے راستوں کی طرف لے جائیں۔

’لیڈر‘،’ حسرت دل‘،’ عزم توانا‘،’ سنگ میل‘،’ ضرب کلیم‘،’ آسان راستے‘،’ کمّی‘،’ ہم سب بشر ہیں‘،’ اصل بیماری‘،’ رابطے تو ہوتے ہیں‘،’ فری ہینڈ‘،’ فردجرم‘،’ سسی بے خبرے‘،’اصلی پیار تو یہ ہے‘،’ بیلنس‘،’ کیچڑ‘،’ پاک دل و پاک باز‘،’ شر سے خیر‘،’ باب برکات‘،’ ہم سا ہوتو‘،’ زندگی یا بندگی‘،’ جہاں کا خمیر تھا‘ اور’ عشق بکواس سہی‘ یہ سب مختلف رسائل وجرائد اور ڈائجسٹوں میں شائع ہوئے ہیں۔ہر افسانہ ایک الگ ہی داستان ہے۔

’لیڈر‘،’ رابطے تو ہوتے ہیں‘ اور’عشق بکواس سہی‘ ، یہ تینوں افسانے خاصے کی چیز ہیں، ایک سیاست دانوں سے متعلق، دوسرا روحانیت اور تیسرا عورت کے لطیف احساسات پر ہے۔ اول الذکر سیاست دانوں کے عمومی رویوں کو آشکار کرتاہے، ثانی الذکر میں بتایاگیاہے کہ مرحومین کے بھی آپس میں رابطے ہوتے ہیں، بھلا کیسے، یہ تو آپ کو پڑھنے سے معلوم ہوگا اور موخرالذکر افسانہ بتاتاہے کہ عورت اپنے جذبات کو چھپانے پر کمال ہنر  رکھتی ہے۔ آپ یہ افسانہ پڑھیں گے تو حیرت سے آپ کی آنکھیں کھلی کی کھلی رہ جائیں گی۔
|پانی پینا
رقیہ محی الدین ، لاہور
خواب: میں نے خواب دیکھا کہ میں کسی کے گھر آئی ہوئی ہوں ، بظاہر کسی جاننے والے کا نہیں لگتا ، مگر وہاں کافی رشتے دار موجود ہوتے ہیں۔ میں ایک کمرے میں بیٹھی اپنی کچھ کزنز سے باتیں کر رہی ہوتی ہوں کہ جانے کیوں اٹھ کر ادھر ادھر گھومنے لگ جاتی ہوں ۔ ایک کمرے میں ٹیبل پر کچھ گلاس پڑے ہوتے ہیں اور ساتھ مختلف قسم کے مشروبات، میں پانی کی بوتل اٹھا کر ایک انتہائی نازک اور صصفا گلاس میں پانی ڈال کر پیتی ہوں۔ پانی پینے کے بعد مجھے فرحت و تازگی کا احساس ہوتا ہے جیسے عام طور پر مشروبات پینے کے بعد ۔ اس کے بعد مجھے کچھ خاص یاد نہیں کہ پھر کیا ہوا۔
تعبیر:۔ اچھا خواب ہے جو اس بات کو ظا ہر کرتا ہے کہ اللہ کی مہربانی سے عمر میں برکت اور بیماری سے شفاء ہو گی، جس سے گھر میں آرام و سکون ملے گا، رزق میں اضافہ ہو گا جس سے یقینی طور پر کاروبار میں بھی برکت ہو گی۔ اللہ تعالیٰ مال و نعمت میں اضافہ فرمائیں گے۔ آپ کوشش کریں کہ نماز پنجگانہ ادا کیا کریں اورکثرت سے یاشکور پڑھا کریں۔ کچھ صدقہ و خیرات بھی کیا کریں۔

روحانی موضوع پر کتاب پڑھنا
جمیلہ خان ، اسلام آباد
خواب: میں نے دیکھا کہ میں اپنے کمرے میں بیٹھی پڑھ رہی ہوں۔ میری سٹڈی ٹیبل پر جہاں میں اپنی کتابیں رکھتی ہوں وہاں میری بہن کی بھی کچھ کتب پڑی ہوتی ہیں۔ میں ایسے ہی ایک کتاب اٹھا کر اس کا مطالعہ شروع کردیتی ہوں۔ اس میں کافی دلچسپ باتیں لکھی ہوتی ہیں، خاص طور پر مذہبی، صوفیانہ اور روحانی موضوعات لکھے ہوتے ہیں۔ میں مزے سے اس کو پڑھتی ہوں اور دل میں سوچتی ہوں کہ آپی سے کہوں گی کہ اس طرح کی اور کتابیں بھی لے کر آئیں۔
تعبیر:۔ اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے آپ کے علم میں اضافہ ہو گا اور اس علم سے آپ فائدہ بھی اٹھائیں گے۔ برے کاموں سے پرہیز ہو گا اور نیکی کی طرف آپ کا ذہن رہے گا ۔ علم کی روشنی سے راہ نجات ہو گی۔ اس نور سے آپ خود کو اور دنیا کو روشن کرنے کی کوشش کریں گے۔ آپ نماز پنجگانہ ادا کیا کریں اور کثرت سے یا علیم کا وردکیا کریں ۔

قالین خریدنا
ثریا جمیل، لاہور
خواب : میں نے خواب دیکھا کہ میں اور میری امی شاپنگ کرنے گئی ہوئی ہیں اور پارکنگ میں ایک افغانی قالین بیچ رہا ہے ۔ وہ قالین زبردستی ہم کو بیچنے کی کوشش کرتا ہے۔ میری امی تو ذوق و شوق سے اس سے بھاؤ تاؤ کرنے لگی ہوتی ہیں، مگر مجھے بہت کوفت ہو رہی ہوتی ہے۔ اس بھاؤ تاؤ کے دوران ایک نیا قالین کھلنے پر مجھے بھی پسند آجاتا ہے۔ میں بھی بھاؤ تاؤ کرنے لگ جاتی ہوں اور آخرکار ہم اپنی من چاہی قیمت پر اس کو خرید لیتے ہیں۔ پھر مجھے بہت خوشی ہوتی ہے اور میں امی کے ساتھ اسی کو ڈسکس کرتی گھر آجاتی ہوں ۔
تعبیر :۔ اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے کاروبار یا ملازمت میں ترقی ہو گی ۔ اس طرح کاروبار میں ایک مخلص یا ایماندار ساتھی بھی مل سکتا ہے۔ گھریلو معاملات میں بھی آرام و سکون ہو گا ۔ مال و وسائل میں بہتری آئے گی۔ آپ نماز پنجگانہ ادا کیا کریں اور کثرت سے یاشکور یا عزیز کا ورد بھی کیا کریں۔
کھانے میں سوکھی روٹی
سارہ حق، لاہور
خواب : میں نے دیکھا کہ میں کالج سے جب واپس آتی ہوں تو دیکھتی ہوں کہ گھر والے سب نانی کے گھر گئے ہوئے ہیں۔ بھوک کی وجہ سے میں کھانا لینے باورچی خانے میں جاتی ہوں تو دیکھتی ہوں کہ امی نے کھانا میز پر سجا کر رکھا ہوتا ہے۔ میں سکون کا سانس لے کر کھانے بیٹھتی ہوں تو دیکھتی ہوں کہ روٹی تو کل کی بنی ہوئی ہے، تازہ نہیں ہے، کافی سوکھی ہوتی ہے اور سخت بھی۔ میرا دل کھانے سے اچاٹ ہو جاتا ہے اور میں واپس اپنے کمرے میں آجاتی ہوں۔
تعبیر:۔ یہ خواب اس بات کو ظاہر کرتا ہے کہ اللہ نہ کرے کسی پریشانی یا مصیبت کا سامنا کرنا پڑ سکتا ہے۔ گھر میں کوئی بیماری یا لاچار گی کے حالات پیدا ہو سکتے ہیں۔ مالی پریشانی بھی مراد ہو سکتی ہے جس سے مال اور وسائل میں کمی آسکتی ہے۔ آپ نماز پنجگانہ ادا کیا کریں اور کثرت سے یا حی یا قیوم کا ورد کیا کریں۔ ہو سکے تو کچھ صدقہ و خیرات بھی کریں ۔

موسم سے لطف اندوز ہونا
ملیحہ ارسلان، گوجرانوالہ
خواب : میں نے خواب دیکھا کہ میں اپنے گھر کی چھت پر کھڑی موسم سے لطف اندوز ہو رہی ہوتی ہوں۔ میری چھت پر بہت سے رنگا رنگ پھول کھلے ہوئے ہیں اور آسمان کا رنگ مزید نیلا ہو جاتا ہے، یعنی بالکل ہی نیلا۔ مہربانی کر کے اس کی تعبیر بتا دیں۔
تعبیر:۔ اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے مشکلات کا خاتمہ ہو گا اور آرام اور سکون کی زندگی نصیب ہو گی ۔ اللہ تعالیٰ رزق میں برکت عطاء فرمائیں گے اور مال و وسائل میں برکت ہو گی۔ آپ نماز پنجگانہ ادا کیا کریں اور کثرت سے یا شکور یا عزیز کا ورد بھی کیا کریں۔ ممکن ہو سکے تو کچھ صدقہ و خیرات بھی کردیں۔

قربانی کی گائے خریدنا
نفیسہ علی، لاہور
خواب : میں نے دیکھا کہ میں اپنی فیملی کے ساتھ چھٹیاں گزارنے اپنے آبائی گاؤں آئی ہوئی ہوں۔ عید قربان قریب ہونے کی وجہ سے گاؤں میں بھی لوگوں نے مختلف قسم کے جانور رکھے ہوئے ہیں۔ مجھے جانوروں سے بہت پیار ہے اور لاہور میں بھی میں نے کافی جانور پال رکھے ہیں۔ گاؤں میں ابو سے کہتی ہوں کہ ہمارے لئے بھی جانور ابھی سے لے آئیں۔ اس پر میرے ابو بھی ایک گائے خرید کر لے آتے ہیں۔ ا گلے منظر میں ، میں خود کو اور اپنے کزنز کو اس گائے کے اردگرد پھرتے دیکھتی ہوں، وہ بہت پیاری ہوتی ہے۔ اس کے بعد مجھے کچھ خاص یاد نہیں۔
تعبیر:۔ اچھا خواب ہے جو اس بات کو ظاہر کرتا ہے کہ اللہ کی مہربانی سے جلد کوئی خوشخبری ملے گی۔ اس سے مراد شادی اورکاروبار میں ترقی بھی ہو سکتی ہے۔ اگر آپ شادی شدہ ہیں تو گھر میں سکون اور راحت ملے گی۔ آپ نماز پنجگانہ ادا کیا کریں اور کثرت سے یاحی یاقیوم کا ورد کیا کریں۔

جھاڑیوں میں کپڑے الجھنا
رمشہ اویس، لاہور
خواب : میں نے خواب دیکھا کہ میں اپنے سکول کے ٹرپ کے ساتھ بچوں کو لے کر کسی پر فضا مقام پر آئی ہوئی ہوں، لنچ کے لئے سب بچے جب ایک ہال نما کمرے میں جمع ہوتے ہیں تو میں اپنی ڈیوٹی کسی دوسری ٹیچر کو دے کر ذرا باہر گھومنے نکل جاتی ہوں۔ ایک پگڈنڈی سی بنی ہوتی ہے اور راستہ اوپر پہاڑ کی طرف جا رہا ہوتا ہے۔ میں مگن سی جا رہی ہوتی ہوں کہ اگلے حصے میں جو درخت ہوتے ہیں ان پر کافی تیز کانٹے دار جھاڑیاں لگی ہوتی ہیں جو کہ راستہ تنگ ہونے کی وجہ سے میرے کپڑوں میں لگ جاتے ہیں اور الگ کرتے وقت بہت سے کانٹے میرے ہاتھوں میں چبھ جاتے ہیں اور کافی جلن کے ساتھ تکلیف ہوتی ہے۔ واپسی کے لئے کوشش کرتی ہوں تو میرے کپڑے مزید الجھ جاتے ہیں ۔ اس کے ساتھ ہی میری آنکھ کھل جاتی ہے۔
تعبیر:۔ خواب سے ظاہر ہوتا ہے کہ اللہ نہ کرے کوئی بیماری یا رنج و غم پیش آسکتا ہے۔ اسی سے بیماری بھی مرا د ہو سکتی ہے۔ جس کی وجہ سے رنج و غم یا پریشانی کا سامنا ہو سکتا ہے۔ آپ نماز پنجگانہ ادا کیا کریں اور کثرت سے وضو بے وضو یا حفیظ یا عزیز کا ورد کیا کریں۔

مرحومہ والدہ کا ملنا
نعمان مسعود ، اسلام آباد
خواب : میں نے دیکھا کہ میں چھٹیاں گزارنے گھر آیا ہوا ہوں اور تقریباً ہفتہ بھر گھر والوں کے ساتھ گزار کر اگلے روز واپس جانے والا ہوں۔ سوتے ہوئے دیکھتا ہوں کہ میری امی ایک لفافہ سا لے کر کمرے میں آتی ہیں اور میرے اوپر سے وار کر ساتھ کھڑی ملازمہ کو دے دیتی ہیں ۔ واضح رہے کہ میری والدہ حیات نہیں ہیں ۔ یہ خواب دیکھ کر میری آنکھ کھل گئی اور میں دوبارہ نہیں سو سکا ۔ برائے مہربانی مجھے اس کی تعبیر بتا دیں۔
تعبیر: اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے غم اور پریشانی ہے نجات ملے گی۔ قرض کی ادائیگی کی بھی بہتر سبیل ہو سکتی ہے۔ اگر گھر میں کوئی بیمار ہے تو اس کو شفاء ملے گی ۔ کاروبار میں اضافہ ہو گا جس سے مال و وسائل میں بہتری آئے گی اور اس سے گھر کا ماحول بھی بہتر ہو گا ۔ آپ نماز پنجگانہ ادا کیا کریں اور کثرت سے یاحی یا قیوم کا ورد کیا کریں۔ اپنی والدہ کی مغفرت وبلند درجات کے لئے فاتحہ پڑھیں یا ان کے نام کا درخت لگائیں ۔
|جودھ پور: بالی ووڈ کے سلطان سلمان خان کو جودھ پورکی عدالت نے بیرون ملک سفر کی اجازت دے دی۔

بھارتی ریاست راجستھان کے علاقے جودھ پور کی مقامی عدالت میں کالے ہرن کے غیرقانونی شکار کیس میں سزایافتہ اداکار سلمان خان کی جانب سے دائر کی گئی بیرون ملک سفر کی اجازت کی درخواست پر سماعت ہوئی۔ سماعت کے دوران جودھ پور ڈسٹرکٹ اینڈ سیشن عدالت نے سلمان خان کو بیرون ملک سفر کی اجازت دے دی۔ اب سلمان خان اپنی فلموں کی شوٹنگ کیلئے کینیڈا، نیپال اورامریکا کا دورہ کرسکیں گے۔

اس خبرکوبھی پڑھیں: سلمان خان کو 5 سال قید کی سزا
واضح رہے کہ رواں ماہ کی ابتدامیں جودھ پور کی عدالت نے19 سال پرانے کالے ہرن کے غیر قانونی شکار کیس میں ملوث اداکار سلمان خان کو قصوروار ٹھہراتے ہوئے پانچ سال قید اور 10 ہزار روپے جرمانے کی سزا سنائی تھی۔ دورات جیل میں گزارنے کے بعد سلومیاں کو ضمانت مل گئی تھی، تاہم عدالت نے ان کے بیرون ملک جانے پر پابندی عائد کردی تھی۔ جس پر سلمان خان کی جانب سے  درخواست دائر کی گئی تھی کہ  انہیں فلموں کی شوٹنگ کیلئے بیرون ملک سفر کی اجازت دی جائے۔

جودھ پور ڈسٹرکٹ اینڈ سیشن عدالت نے سلمان خان کی درخواست پر سماعت کرتے ہوئے انہیں بیرون ملک سفر کی اجازت دے دی ہے جس کے بعد سلمان خان اپنی فلموں کی شوٹنگ کیلئے 25 مئی سے10 جولائی تک بیرون ملک کا دورہ کریں گے۔
|کراچی: عالمی شہرت یافتہ پاکستانی اداکارہ ماہرہ خان کی ان کے میک اپ آرٹسٹ کے ساتھ ویڈیو وائرل ہورہی ہے جس میں ماہرہ خان اداکار راج کپور اور نرگس کے مقبول ترین گیت ’جہاں میں جاتی ہوں وہیں چلے آتے ہو‘پر پرفارمنس دیتی نظر آرہی ہیں۔

ماہرہ خان کا شمار پاکستان کے ساتھ بھارت کی بھی صف اول کی اداکاراؤں میں ہوتا ہے، ماہرہ کی ہر چھوٹی سے چھوٹی بات بھارتی میڈیا میں بڑی خبر کا درجہ اختیار کرلیتی ہے۔ ماہرہ خان نے حال ہی میں اپنے انسٹاگرام اکاؤنٹ پر ایک ویڈیو شیئر کی ہے جس میں ان کے ساتھ ان کے میک اپ آرٹسٹ عدنان انصاری نظر آرہے ہیں۔ عدنان نہ صرف ماہرہ کو خوبصورت اور حسین بنانے کاکام کرتے ہیں بلکہ ان کے بہترین دوست بھی ہیں جس کا ثبوت یہ ویڈیو ہے جسے ماہرہ خان نے عدنان کی سالگرہ کے موقعہ پر بطور خاص بنایا ہے۔

اس خبرکوبھی پڑھیں: ماہرہ خان کی دوسری شادی 
ویڈیو میں ماہرہ 1956 کی سپر ہٹ فلم’چوری چوری‘ کے مقبول ترین گیت ’جہاں میں جاتی ہوں وہیں چلے آتے ہو‘ پر پرفارمنس کا مظاہرہ کرتی نظر آرہی ہیں، اس ویڈیو کے ساتھ ماہرہ نے عدنان کیلئے پیغام بھی دیا ہے کہ وہ عدنان سے بہت محبت کرتی ہیں۔ اس گانے پر ماہرہ کے جذبات قابل تعریف ہیں۔ بھارتی میڈیا نے بھی ماہرہ کوسوشل میڈیا کا خوبصورت چہرہ قرار دیتے ہوئے ان کے جذبات کو انمول قراردیا ہے۔
|دیکھا جائے تو ملک بھر میں فنون لطیفہ کی سرگرمیاں جاری ہیں لیکن شہر قائد میں اس وقت ہونے والی شوبزسرگرمیاں اپنے عروج پرہیں۔

میوزک کنسرٹس کے ساتھ فلموں کی افتتاحی تقریبات کے علاوہ دیگرپروگرام شائقین کی توجہ کا مرکز بنے ہوئے ہیں۔ اسی سلسلہ میں کراچی میں ’ فیشن پاکستان کونسل ‘ کے زیر اہتمام فیشن پاکستان ویک 2018ء کا انعقاد کیا گیا۔

دوروزہ فیشن ویک میں جہاں فیشن ڈیزائنرز نے موسم کی مناسبت سے تیارکردہ جدید ملبوسات کی کولیکشن متعارف کروائیں، وہیں فلم، ٹی وی، میوزک اورفیشن کی صنعت سے تعلق رکھنے والے ستاروں کی بھرپورشرکت نے ایونٹ کو چار چاند لگا دیئے۔ روایت کو برقرار رکھتے ہوئے اس سیزن کا فیشن ویک بھی رنگارنگ اور جلوہ انگیز ثابت ہوا ۔ پہلے دن ملک کے 15بہترین فیشن ڈیزائنرز نے اپنے جدت سے مزین ملبوسات پیش کئے۔
تقریب کا آغاز ماہین خان نے کیا جنہوں نے اپنے برانڈ گلابو کے جدید ٹرینڈ متعارف کرائے جس کے بعد ہما عدنان نے فنک ایشیا، چینا چھاپڑا، حسن ریاض، یاسمین جیوا، دی پنک ٹری کمپنی، عامر عدنان اور فرح طالب عزیز نے اپنے کولیکشن ریمپ پرپیش کی جبکہ فیشن پاکستان ویک کے دوسرے روز دیپک پروانی نے ایونٹ کا باضابطہ آغاز کیا جس میں سائرہ شاکرہ، روزینہ منیب، کنول کی جانب سے پیش کردہ بوہیمی، نعمان عارفین، نتاشہ کمال اورعائشہ فاروق ہاشوانی نے سال کے جدید ٹرینڈز متعارف کروائے۔ ہر ڈیزائنر نے جدت اور کمال مہارت سے ملبوسات تیار کیے تھے جن کو بھرپور پذیرائی ملی۔

یہی نہیں پاکستان کی صف اول کی ماڈلز نے ریمپ پر واک کرتے ہوئے جہاں شائقین کو محظوظ کیا، وہیں معروف فنکاروں جن میں اداکارہ نیلم منیر، ثروت گیلانی، عائشہ طور، ژالے سرحدی، نورخان، زارا اسد صدیقی، نمرہ خان، علی خان، سائرہ شہروز، سفینہ بہروز، زوی وکاجی، حرا حُسین، حرا ترین، نادیہ حسین اور شرمیلہ فاروقی سمیت دیگر کی ریمپ پر آمد نے ایونٹ کو شرکاء کیلئے بہت یادگاربنا دیا۔

فیشن پاکستان ویک کے دونوں روزبہت سے ڈیزائنرز کا کام پیش کیا گیا لیکن کچھ ڈیزائنرکا کام ان کے تھیم کی وجہ سے منفرد رہااورتوجہ کامرکز بنارہا جن میں چینا چھاپڑا کا شو کئی زاویوں سے مختلف رہا جس میں بزرگ خواتین سمیت امید سے خواتین نے ریمپ پر چل کر پاکستان میں ایک نئی مثال قائم کی۔

یہ منظر دیکھنے سے تعلق رکھتا تھا جس میں خواتین نے اپنی عمر کو بجائے کمزوری سمجھنے کے اپنی طاقت بناکر پیش کیا۔ اپنے فیشن کے فلسفے کے عین مطابق ہر طبقے کی خاتون کیلئے دیدہ زیب ملبوسات متعارف کروائے۔ حسن ریاض کی جانب سے پیش کردہ پیراڈائز میراج کولیکشن اخلاقی روح کی بصری کہانی ہے۔

اس کولیکشن کی تھیم معصوم بچوں کا استحصال اور جبری مشقت کے خلاف سماج کی آواز تھی۔ یہ ہمارے سماج کا افسوسناک پہلو ہے جہاں بچوں کو فقط مزدور سمجھا جاتا ہے۔ شوخ رنگوں سے مزین ملبوسات نے جہاں بچوں کی فطری کھلکھلاہٹ کا عکس دیا، وہیں لیدرسلک اور اورگینزا کے استعمال نے ان میں چار چاند لگادیے۔

سائرہ شاکرہ نے گرمیوں کی مناسبت سے کپڑے تخلیق کئے جن میں پتھروں، پرلز، ڈوری کا کام اور تھری ڈی دستکاری کی گئی تھی۔ نفاست سے کیا گیا باریک کام لوگوں کو بہت پسند آیا جنہوں نے داد دے کر اپنی پسند کا اظہار کیا۔ روزینہ منیب نے گلیمورامہ میں ہاتھ سے بنے کپڑے اور کڑھائی کی رونمائی کی ۔

اس میں استعمال ہونے والی ڈیزائننگ ہاتھ سے کی گئی جیسے کہ تھری ڈی فلاور، میٹل کی اسٹرپس، شیشے کا کام، کرسٹل، پرلز اور دیگر کو بہت عمدگی سے ملبوسات میں پرویا گیا۔ کنول کی کولیکشن کا مرکزی خیال کٹھ پتلی سے لیا گیاجو وہ بچپن میں دیکھا کرتی تھیں۔ ماڈلز نے ریمپ پر ہاتھ سے بنی دستکاری سے مزین لباسوں کی تشہیر کی۔

ہر لباس لوگوں کی توجہ اپنی جانب مبذول کروانے میں کامیاب رہا۔ نتاشہ کے ڈیزائن ماربلنگ کو پیش کرتے ہیں، ملبوسات پر بنے ٹیکسچر کو متنوع طریقے سے تخلیق کیا گیا۔ نتاشہ کی رینج کو بہت پسند کیا گیا۔ عائشہ فاروق کی کولیکشن سلک، ساٹن، شیفون اور ماضی رفتہ کے ڈیزائنوں کا ازسر نو احیاء تھا۔ ہر لباس منفردتھا جو بہترین فیبرک کے استعمال پر تیار کیا گیا۔

’’ ایکسپریس ‘‘ سے گفتگوکرتے ہوئے فیشن پاکستان کونسل کے چیئرمین اور پاکستان کے نامور ڈیزائنر دیپک پروانی نے کہا کہ اس موقع پر اپنی پوری ٹیم کو ایونٹ کے کامیاب انعقاد پر مبارکباد دیتا ہوں جنہوں نے بیک اسٹیج اپنی ذمہ داریوں کو بخوبی ادا کیا ہے، میں اُن کا تہہ دل سے مشکور ہوںکیونکہ اُن کی ہی دن و شب کی محنت سے فیشن پاکستان ویک 2018ء کا انعقاد ممکن ہوسکا۔ انہوں نے مزید کہا کہ ہم نے اس بار پاکستان بھر سے نئے ڈیزائنرز کوبھی موقع دیا تاکہ وہ اپنے ڈیزائنز کو عوام الناس کے سامنے پیش کریں۔

فیشن ڈیزائنرماہین خان نے کہا کہ لبریشن کے عنوان سے تیارکردہ کولیکشن نرم و ملائم کپڑے سے موسم کی مناسبت پر تیارکئے گئے ہیں جن کے ڈیزائن نہایت ہی دیدہ زیب اور قابل توجہ ہیں۔ ہما عدنان نے کہا کہ اپنے کلیکشن کو سماجی انصاف کے پیراہے میں عوام الناس کے سامنے پیش کیا۔

پیگا فارسی کا لفظ ہے جس کا مطلب صبح کی پہلی کرن یعنی ایسے مہاجروں کے ساتھ ہمدردی کرنا جو پاکستان میں سیاسی پناہ حاصل کرنا چاہتے ہیں۔ اقوام متحدہ کے ذیلی ادارے یو این ایچ سی آر کے ساتھ مل کر ہماعدنان نے پناہ گزین خواتین کے ہاتھ سے بنے زیورات اور دستکاری کو اپنی کلیکشن کا حصہ بنایا تاکہ ایسی خواتین کو بااختیار بنایا جاسکے۔

یاسمین جیوا نے کہا کہ میری کولیکشن سلور گرے، ونڈی بلیواور سلور مسٹ رنگوں سے تیار کردہ ہے، جن میں سٹرس اور شوخ سرخ رنگ کا کام بہت ہی منفردیت کا حامل تھا۔ اس میں استعمال ہونے والی کڑھائی جس میں ثقافتی شیشے اور متفرق رنگ کے دھاگوں کا استعمال اور فیتوں کی نمود نے ریمپ پر واک کرتی ماڈلز بہترین رسپانس دلوانے میں مدد کی۔

عامر عدنان نے کہا کہ فیشن پاکستان ویک میں تاریخ رقم کی جب انہوں نے سماعت سے محروم ماڈلز کو ریمپ پر واک کروا کے انہیں بھرپور خود اعتمادی عطا کی۔ عامر کی کولیکشن روایتی انداز سے مزین ماحولیات کا احساس لئے ڈیزائن کی گئی تھی۔ جس میں قدیم طرز کی شیروانیاںاور موجود ہ میٹریل کے استعمال سے کچھ ایسے دلکش ڈیزائن ترتیب دیئے کہ دیکھنے والے دیکھتے رہ گئے۔

اس موقع پر حاضرین کی بڑی تعداد کا کہنا تھا کہ اس طرح کے خوبصورت ایونٹس کا انعقاد ملک بھر میں ہونا چاہئے۔ فنون لطیفہ کے تمام شعبے جہاں ہمیں دنیا کے خوبصورت رنگوں سے متعارف کرواتے ہیں، وہیں ان کے انعقاد سے پاکستان کا سافٹ امیج پوری دنیا تک پہنچتاہے۔
|بالی وڈ کا شمار دنیا کی چند بہترین فلم انڈسٹریوں میں ہوتا ہے۔

اس فلم نگری میں ہر روز کوئی نہ کوئی نیا چہرہ اپنی قسمت آزمائی کیلئے ممبئی پہنچتا ہے۔ کوئی اسکرین کے سامنے اپنی فنکارانہ صلاحیتوں سے بڑے پردے پرراج کرنا چاہتا ہے توکوئی رقص کے بل پرسب کونچانے کے خواب لئے آتا ہے۔

بس یوں کہئے کہ فلمی دنیا کی چکا چوند نے سب کواپنا دیوانہ بنا رکھا ہے۔ اکثریت توکیمرے کے سامنے دکھنے کی خواہش رکھتی ہے لیکن جولوگ کیمرے کے پیچھے رہ کر کام کرنا چاہتے ہیں، وہ بھی کمال دکھاتے ہیں۔
یہ حقیقت ہے اوراس وقت بالی وڈ میں نام اورشہرت کمانے والے ہدایتکاروں اوررائٹروں کی کامیابی کے پیچھے چھپی جدوجہد پرنظرڈالیں تووہ نوجوانوں کیلئے ایک طرح کی مثال بھی بن جاتی ہے۔ ان دنوں بھارتی پنجاب سے تعلق رکھنے والی ایک نوجوان فلم ڈائریکٹراوررائٹر جسی سنگا بھی پاکستان کے دورے پرہیں۔ کہنے کوتووہ ایک پروفیشنل نرس ہیں، لیکن علم و ادب اورفنون لطیفہ سے لگاؤ نے انہیں بالی وڈ تک پہنچا ہی دیا۔

اس دوران انہیں خاصی مشکلات کا سامنا رہا لیکن ان کی محنت، لگن اورہمت نے انہیں بہت جلد معروف ہدایتکاروںکی اسسٹنٹ کے طور پرکام کا موقع دیا اوراب وہ بطور ڈائریکٹرورائٹراپنی فلم پرکام کررہی ہیں۔ لاہورقیام کے دوران انہوں نے ’’ایکسپریس‘‘ کوخصوصی انٹرویودیا، جو قارئین کی نذرہے۔

جسی سنگا نے بتایا کہ بھارتی پنجاب سے تعلق رکھنے والے ہرایک شخص کی بہت سی خواہشات میں سے ایک خواہش یہ بھی ہے کہ وہ پاکستان ضرور جائے۔ اسی طرح میری بھی یہ بچپن سے ہی خواہش تھی کہ میں پاکستان جاؤں، جوکہ میری ایک بہترین دوست زارا کی شادی میں شرکت کی وجہ سے پوری ہو گئی۔ میں ایک ماہ کے ویزہ پرلاہورمیں ہوں اور یہاں قیام کے دوران ایک لمحہ بھی مجھے یہ محسوس نہیں ہوا کہ میں کسی دوسرے ملک میں ہوں۔

البتہ جوکچھ میں نے سن رکھا تھا لاہوراوراس کے رہنے والوں کے بارے میں ، اس سے بڑھ کرانہیں پایا۔ اس قدر چاہت، مہمان نوازی کا سلسلہ یہاں جاری ہے کہ اس کولفظوں میں بیان نہیں کرسکتی۔ اکثریت سے پہلے کبھی نہیں ملی لیکن جوبھی ملتا ہے ، اس سے مل کریوں محسوس ہوتا ہے کہ جیسے برسوں کی ملاقات ہے۔ میں حیران ہوں اوریہاں سے ملنے والے پیارکوکبھی نہیں بھلا سکوں گی۔ یہاں آنے سے پہلے سب ڈرا رہے تھے لیکن میری سیروتفریح دیکھ کراب سب پچھتا رہے ہیں۔

لاہورمیں تاریخی شاہی قلعہ، گردوارہ اوردیگرمقامات کی سیر کی، اس کے علاوہ شاپنگ کا سلسلہ بھی جاری ہے۔ جہاںتک یہاں کے کھانے کا تعلق ہے تووہ انتہائی لذیزہے، مگرمیری بدقسمتی کہہ لیں کہ میں زیادہ خوش خوراک نہیں ہوں۔

انہوں نے کہا کہ لاہورقیام کے دوران ورسٹائل اداکار نیئر اعجاز، راشد محمود، افضل ساحر، شاعر بابا نجمی اور ڈی جی پلاک ڈاکٹرصغری صدف سمیت بہت سی اہم شخصیات سے ملاقات ہوئی۔ پنجابی زبان اورادب کیلئے یہاں ہونے والے کام نے مجھے بہت متاثر کیا۔

اس کی بڑی وجہ یہ بھی ہے کہ مجھے خود ادب سے بہت لگاؤ ہے اوریہی وہ وجہ ہے جس کی بدولت آج میں بھارتی فلم انڈسٹری میں کام کررہی ہوں۔ وگرنہ میں تو بطور پروفیشنل نرس کام کررہی تھی لیکن اس کام کوکرتے ہوئے مجھے اکثریہ محسوس ہوتا تھا کہ میں اس شعبے میں کام کرنے کیلئے نہیں بنی۔

میری تخلیقی صلاحیتیں وہاں متاثر ہورہی تھیں، جس کی وجہ سے میں نے اس پیشے کوخیربادکہا اورپھرعلم وادب کی جانب اپنا رجحان بڑھایا۔ مجھے بچپن سے ہی کتابوں کے مطالعہ کا شوق تھا اوروہ آج بھی قائم ہے۔ بہت سے معروف لکھاریوں کی کتابیں پڑھیں اوران کے مطالعہ سے میری تخلیقی حس بیدارہوئی۔

میں نے اپنے احساسات اورجذبات کو دوسروں تک پہنچانے کیلئے بھارتی سینما کوسب سے بہترین ذریعہ سمجھا اورپھراس مشن پرچل نکلی۔ یہ خاصا مشکل کام تھا کیونکہ بنا کسی سفارش کے اس شعبے میں آنا ممکن ہی نہیں بلکہ بہت مشکل تھا۔ لیکن میں اپنے گھرسے بہت دورممبئی پہنچی، جہاں بہت سے ہدایت کاروں کی ٹیم کا حصہ بن کرکام شروع کیا اور پھر بطور اسسٹنٹ ڈائریکٹر کام کرنے لگی۔ اس کے ساتھ ساتھ کہانی لکھنے کا سلسلہ بھی جاری رہا۔

بطوراسٹنٹ اورسکرپٹ سپروائزرکے گریش ملک، پلکت، اوتار، مکیش گوتم کے ساتھ کام کیا۔ میں نے بطور رائٹر و ڈائریکٹر کچھ شارٹ اورڈاکومینٹری فلمیں بنائی ہیں لیکن اس وقت بطور رائٹر و ڈائریکٹر ایک پنجابی فیچرفلم پرکام کررہی ہوں۔ فی الوقت فلم کی کہانی لکھی جا رہی ہے اوراس کے مکمل ہوتے ہی کاسٹ اورلوکیشنز کوفائنل کیا جائے گا۔

انہوں نے کہا کہ فلمسازی کے شعبے میں آنے کا مقصد ایک ہی ہے کہ جوکہانیاں میرے پاس ہیں، ان کولوگوں تک پہنچاسکوں کیونکہ میں سمجھتی ہوں کہ جولوگ لکھنے اورپڑھنے سے دور ہوتے ہیں، وہ اچھی فلم دیکھ کربہت کچھ سیکھ سکتے ہیں، اگر اس کی کہانی میں کوئی مضبوط پیغام ہے تو۔ اس لئے میرے نزدیک فلم کا شعبہ سب سے اہم ہے اورمیں اس پروفیشن میں تمام عمر کام کرنا چاہتی ہوں۔
|لاہور: بین الاقوامی شہرت یافتہ اداکارہ وماڈل حمائمہ ملک نے کہا ہے کہ ہمارے پاس ٹیلنٹ کی کوئی کمی نہیں ہے لیکن درست سمت میں آگے بڑھنے میں ابھی کچھ مزید وقت لگے گا۔ 

’’ایکسپریس‘‘ سے گفتگوکرتے ہوئے حمائمہ ملک نے کہا کہ وہ وقت دورنہیں جب پاکستان میں بننے والی فلم موضوع اورمیوزک کے ساتھ ساتھ فنکاروں کی عمدہ پرفارمنس کے باعث انٹرنیشنل مارکیٹ میں دیکھی اور پسند کی جائے گی۔

حمائمہ ملک نے کہا کہ اس کی بڑی وجہ یہ بھی ہے کہ جب میں نے پاکستان میں فلمی سفر کا آغاز کیا تواچھی پرفارمنس کے بعد مجھے بالی ووڈ سے فلموں کی آفرز شروع ہوگئی تھیں اور اسی لیے کچھ ہی عرصہ میں دوفلمیں سائن کیں اوران میں کام کیا لیکن بالی ووڈ میں کام کرنے کے بعد مجھے یوں محسوس ہورہا تھا کہ شاید پاکستان میں اس طرح پروفیشنل اندازسے کام کرنے والے لوگ نہ ہونے کے برابر ہوں گے۔
اداکارہ نے بتایا کہ جب میں نے پاکستان میں فلموں میں کام شروع کیا ہے تومیں خود حیران ہوں کہ پڑھے لکھے نوجوان فلم میکرز ہی نہیں بلکہ ٹیم میں شامل تمام لوگ اس قدرپروفیشنل دکھائی دیتے ہیں کہ ان کے ساتھ کام کرتے ہوئے بہت کچھ سیکھنے کومل رہا ہے۔

حمائمہ نے کہ اکہ یہی وجہ ہے کہ میرے بعد بہت سے باصلاحیت فنکاربالی ووڈ گئے اوران کو اچھا رسپانس ملا۔ اس لیے میں سمجھتی ہوں کہ ہمارے پاس ٹیلنٹ کی کوئی کمی نہیں ہے لیکن درست سمت میں آگے بڑھنے میں ابھی کچھ مزید وقت لگے گا۔

اداکارہ نے کہا کہ میں نے بطور اداکارہ وماڈل بہت سے غیر ملکی ڈائریکٹرز، کیمرہ مین اور ٹیکنیشنزکے ساتھ کام کیا ہے، اس لیے میں یہ بات بخوبی سمجھ سکتی ہوں کہ ایک اچھی اور معیاری فلم بنانے کیلیے صرف جدید ٹیکنالوجی اور سرمایہ ہی درکارنہیں ہوتا بلکہ کوئی بھی پروجیکٹ اس وقت بہتر نہیں بن پاتا جب تک اس کو بنانے والے لوگ پروفیشنل نہ ہوں۔
|ممبئی: بھارتی متنازع شو بگ باس کے نئے سیزن کے لئے آڈیشن کی تیاریاں شروع کردی گئی ہیں۔

مشہور ریئلٹی ٹی وی شو ’’بگ باس‘‘ کو بھارت میں کافی پذیرائی حاصل ہے جس کی واحد وجہ بالی ووڈ کے دبنگ سلمان خان کی میزبانی ہے جب کہ شو کی کامیابی کی وجہ بھی سلمان خان ہی سمجھے جاتے ہیں یہی وجہ ہے کہ یہ شو مداحوں میں بہت مقبول ہے اور اب شو کے چاہنے والوں کے لئے اچھی خبر یہ ہے کہ بگ باس سیزن 12 کے آڈیشن کے لئے عوام کو بھی شامل کرنے کا اعلان کردیا گیا ہے۔
|ممبئی: بالی ووڈ سلطان سلمان خان کی نئی فلم ’بھارت‘ کے لئے دو اداکاراؤں کے نام سامنے آگئے۔

بالی ووڈ کے نامور ہدایتکار علی عباس ظفر کی ہدایتکاری میں بننے والی سلمان خان کی سپر ہٹ فلم ’سلطان اور ٹائیگر زندہ ہے‘ کی مقبولیت کے بعد یہ جوڑی ایک بار پھر فلم ’بھارت‘ کے ذریعے ہلچل مچانے آرہی ہے جب کہ فلم  میں مرکزی کردار کے لئے کئی روز سے پریانکا اور کترینہ کے نام کو لیکر قیاس آرائیاں جاری تھیں تاہم فلم کو چار چاند لگانے کے لئے سلمان خان کے مد مقابل اداکاراؤں کے نام بھی منظر عام پر آگئے ہیں۔

بھارتی میڈیا رپورٹس کے مطابق ذرائع کا کہنا ہے کہ بالی ووڈ سلطان سلمان خان کی نئی فلم ’بھارت‘ میں سلو میاں کے مدمقابل پریانکا چوپڑا اور کترینہ کیف کے نام فائنل کیے گئے ہیں جب کہ  دونوں اداکارائیں دبنگ خان کے ہمراہ فلم میں اہم کردار ادا کریں گی۔
واضح رہے کہ پریانکا اور کترینہ کیف پہلی بار ایک ساتھ فلم ’بھارت‘ میں سلمان خان ہمراہ جلوہ گر ہوں گی جب کہ فلم 2019 میں عید کے موقع پر سینما گھروں کی زینت بنے گی۔
|لاہور: منفرد انداز اداکاری سے لوگوں کے چہروں پر خوشیاں بکھیرنے والے معروف مزاحیہ اداکار ببوبرال کی  7 ویں برسی منائی گئی۔

اسٹیج ڈراموں میں منفرد پر فارمنس سے لوگوں کے دلوں پر راج کرنے والے معروف کامیڈین ببو برال کی آج ساتویں برسی آج منائی جارہی ہے۔ ایوب اختر المعروف ببو برال گوجرانوالہ کے قصبے گھکھڑ منڈی 1959 میں پیداہوئے، انہوں نے اپنی فنی زندگی کا آغاز 1982 میں گوجرانوالہ سے کیا اورپھر 1984 میں لاہور منتقل ہوگئے جہاں انہوں نے باغ جناح میں اوپن ائیر تھیٹر میں کام شروع کیا، مزاحیہ اداکار نے اسٹیج ڈرامے ”شرطیہ مٹھے” سے ملک گیر شہرت پائی۔

تین عشروں پر محیط زندگی میں ببوبرال نے بھرپورعروج دیکھا، مزاحیہ فنکار نے 20 فلموں میں بھی کام کیا، ببو برال کو لاہور متعارف کرانے میں مرحوم اداکار فخری احمد کا اہم کردارتھا۔ ببو برال  صحت کی خرابی کے باعث 16 اپریل 2011 کو 51 برس کی عمرمیں دنیا فانی سے کوچ کرگئے، منفرد اندازی اداکاری کی وجہ سے وہ آج بھی اپنے پرستاروں کے دلوں پر راج کرتے ہیں۔
|ممبئی : بھارتی اداکار انیل کپور کی بیٹی سونم کپور کی شادی کی تاریخ اور مقام تبدیل ہوگیا ہے۔

بھارتی اداکارہ سونم کپور اور ان کے دوست آنند آہوجا کی شادی کی خبریں بھارتی میڈیا میں گزشتہ کئی سال سے گردش کررہی ہیں، شروع میں تو سونم کپور نے آنند آہوجا کے ساتھ تعلقات سے انکار کیا تاہم گزشتہ دنوں سونم کپور نے آنند آہوجا کے ساتھ باقاعدہ شادی کا اعلان کیا، بھارتی میڈیا کے مطابق دونوں کی شادی 11 یا 12 مئی کو سوئٹزرلینڈ کے شہر جنیوا میں ہونا تھی لیکن اب دونوں کی شادی کی تاریخ اور مقام تبدیل ہوگیا ہے۔

اس خبر کو بھی پڑھیں : سونم کپور کی شادی کی تاریخ منظرعام پر آگئی
بھارتی میڈیا کے مطابق سونم کپور اور آنند آہوجا کی شادی اب 6 اور 7 مئی کو ممبئی میں ہوگی جب کہ رسیپشن نئی دہلی میں دیا جائے جس کی تیاریاں زور و شور سے جاری ہیں۔ بھارتی میڈیا کے مطابق شادی کی تقریبات میں ڈانس کے لیے معروف کوریو گرافر فرح خان کی خدمات حاصل کی گئی ہیں اور ڈانس کی پریکٹس انیل کپور کے گھر میں جاری ہے۔
|لاہور: اداکارہ وماڈل حیاء سہگل نے کہا ہے کہ بطور فنکار جو اپنے کام سے انصاف نہیں کرتے ان کی منزل کچھ ہی عرصہ بعد ختم ہوجاتی ہے اوروہ فن کی لمبی ریس سے باہرہوجاتے ہیں۔

’’ایکسپریس‘‘سے گفتگوکرتے ہوئے حیا سہگل نے کہا کہ پاکستان میں کام کرتے ہوئے میری منفرد سوچ مجھے کامیابی کی منزل پر لے کرپہنچی ہے اوراس کے بعد جب مجھے بھارت میں کام کرنے کا موقع ملا تو وہاں بھی منفرد کردار ہی میری اولین ترجیح رہے۔

اداکارہ نے کہا کہ بطورفنکارہر ایک کی یہی ذمہ داری ہوتی ہے کہ وہ اپنے کام سے انصاف کریں، جولوگ ایسا نہیں کرتے ان کی منزل کچھ ہی عرصہ بعد ختم ہوجاتی ہے اوروہ فن کی لمبی ریس سے باہرہوجاتے ہیں۔ انھوں نے کہا کہ میں ایک بات جانتی ہوں کہ انہی فنکاروں کے کام کوسراہا جاتا ہے جومنفرد کام کریں ، وہی فنکاراپنے ملک کی شناخت بنتے ہیں اورجو لوگ ایسا نہیں کرتے وہ راتوں رات اندھیروں میں گم ہوجاتے ہیں۔
حیا سہگل نے کہا کہ میرے نزدیک ایک طرف تو کردارکی ڈیمانڈ کوانتہائی محنت، لگن اور ایمانداری کے ساتھ پورا کرنے والا ہی ورسٹائل فنکارمانا جاتا ہے اوردوسری جانب یہی انداز اسے دوسرے فنکاروں سے منفرد بھی بناتا ہے۔ یہی وجہ ہے کہ میں نے ’’ اسٹارز ‘‘کے پیچھے بھاگنے سے بہتر سمجھا کہ اپنی فنکارانہ صلاحیتوں کے ذریعہ اپنی خود کی پہچان بناؤں۔
|لاہور: بلوچستان سے تعلق رکھنے والے والے صدارتی ایوارڈ یافتہ گلوکار بشیر بلوچ نے شدید مالی مشکلات میں مبتلا ہونے کے بعد اپنے 100 سے زائد ایوارڈز واپس دے کر دو وقت کی روٹی کا مطالبہ کردیا۔

گلوکار بشیر بلوچ نے وزیر اعظم شاہد خاقان عباسی اور چاروں صوبوں کے وزراء اعلی سے اپیل کی ہے کہ میں نے 56 سال تک فن کی خدمت کی لیکن ثقافتی اداروں کی عدم توجہی کے باعث آج مالی مشکلات سے ایسا دو چار ہوں کہ ایک وقت کی روٹی بھی میسر نہیں۔ حالانکہ مجھے حکومت پاکستان کی جانب سے دو مرتبہ صدارتی ایوارڈز سے نوازا گیا۔ اس کے علاوہ بھی دیگر اہم حکومتی ایوارڈ جیتے۔ میں نے اپنی زندگی کے اتنے برس فن کی خدمت کی اور8 زبانوں میں پرفارم کرتے ہوئے لوگوں کو خوب انٹرٹین کیا۔

بشیر بلوچ نے کہا کہ اب میری عمر 70 برس ہوچکی ہے اور ثقافتی ادارے کی جانب سے مجھے 3 ہزار روپے کا وظیفہ دیا جاتا تھا جواتنا کم ہے کہ اس سے گزارا کرنا ممکن نہیں، مگراب وہ بھی بند کردیا گیا ہے۔ اس کے علاوہ بلوچستان میں 23مارچ کے حوالے سے ہونے والے پروگراموں میں دوسرے شہروں سے فنکاروں کو بھاری معاوضہ ادا کرکے پرفارمنس کا موقع دیا جاتا ہے لیکن ہمیں مکمل طورپرنظر انداز کیا جاتا ہے۔ ایسے میں، مجھ سمیت بہت سے فنکارفاقہ کشی پرمجبورہوچکے ہیں۔
گلوکار نے وزیراعظم اور چاروں صوبوں کے وزراء اعلیٰ سے اپیل کی ہے کہ مجھ سے میرے تمام کے تمام ایوارڈز واپس لے لیے جائیں اور میری مالی امداد کی جائے تاکہ میں اپنی فیملی کو 2 وقت کی روٹی کھلا سکوں۔ اس وقت میں بہت تنگدستی کے ساتھ اپنا گھرچلا رہا ہوں۔ لہذا میری امداد کیلیے فوری اقدامات کیے جائیں۔
|کراچی: ماڈل و اداکارہ صبا قمر بھی خواتین کے سگریٹ نوشی کے مخالفین کو جواب دینے میدان میں آگئیں۔

سوشل میڈیا ویب سائٹ انسٹاگرام پر پاکستان سمیت بھارت میں اپنی اداکاری کا لوہا منوانے والی اداکارہ صبا قمر نے خواتین کے سگریٹ نوشی کی مخالفت کرنے والوں کے لیے ایک تصویر شیئر کی جس میں وہ ہونٹوں کے درمیان سلگھا ہوا سگریٹ رکھے ہوئے ہیں اور سگریٹ سے دھواں اٹھا دکھائی دے رہا ہے۔

تصویر کے ساتھ کیپشن میں صبا قمر نے خواتین کی سگریٹ نوشی کے ناقدین کو طنزیہ انداز میں جواب دیا کہ مرد پئیں تو واہ اور ہم پئیں تو ہا۔۔ تم کھاو تو چپس، ہم کھائیں تو آلو، انہوں نے ساتھ میں یہ بھی لکھا کہ سگریٹ نوشی سب کے لیے نقصان دہ ہے صرف خواتین کے لیے نہیں۔
یہ بھی پڑھیں: ماہرہ کی سگریٹ پیتے ہوئے ایک اور ویڈیو وائرل

واضح رہے صبا قمر کا خواتین کی سگریٹ نوشی پر یہ ردعمل پاکستانی اداکارہ ماہرہ خان کے سگریٹ پینے کے اسکینڈل سامنے آنے کے کچھ دن بعد آیا۔ ماہرہ خان کے اس اسکینڈل میں جہاں شوبز سے وابستہ افراد نے ماہرہ خان کی حمایت کی تو وہی سوشل میڈیا صارفین نے خواتین کی سگریٹ نوشی کی مخالفت کرتے ہوئے اداکارہ کو تنقید کا نشانہ بنایا۔
|نئی دہلی: دو ماہ قبل ہمیشہ کیلئے اپنے چاہنے والوں کو سوگوار چھوڑ کر جانے والی سری دیوی فلم ’’موم‘‘ میں بہترین اداکاری پر نیشنل ایوارڈ کی حقدار ٹھہری ہیں۔

بھارتی دارالحکومت نئی دہلی میں65 ویں نیشنل فلم ایوارڈ کا اعلان کردیا گیا ہے جس میں ایوارڈ انتظامیہ نے بھارتی فلم انڈسٹری کیلئے خدمات انجام دینے والے اداکاروں کے ناموں کا اعلان کیا۔ بھارتی فلم انڈسٹری کی لیجنڈری آنجہانی اداکارہ سری دیوی کو رواں سال فلم’’موم‘‘کیلئے بہترین اداکارہ کے ایوارڈ سے نوازا گیا۔
|عائشہ خان میجر عقبہ ملک کے ساتھ شادی کے بندھن میں بندھ رہی ہیں جس کا اعلان انہوں نے چند روز قبل فیس بک پر کیا تھا۔ اپنی پوسٹ میں عائشہ خان نےشوبز سے ہمیشہ کیلئے کنارہ کشی اختیار کرتے ہوئے کہا تھا کہ وہ اپنی زندگی کے اگلے مرحلے میں داخل ہوتے وقت بہت اطمینان محسوس کررہی ہیں۔

اس کے ساتھ ہی انہوں نے اپنے منگیتر کی تصویر شیئر کرتے ہوئے اپنے تمام چاہنے والوں سے نئی زندگی کیلئے دعا کی درخواست کی تھی۔ عائشہ خان اور میجر عقبہ ملک کافی سالوں سے ایک دوسرے کو جانتے ہیں تاہم دونوں نے گزشتہ سال ایک دوسرے سے منگنی کی تھی۔

واضح رہے کہ شوبز کیریئر کے دوران عائشہ خان کانام کئی بار اداکار ہمایوں سعید اور پھر حمزہ علی عباسی کے ساتھ جوڑا گیا، جب کہ منگنی کے اعلان کے بعد کئی صارفین نے انہیں مذاق کا نشانہ بناتے ہوئے کہا تھا کہا اب حمزہ علی عباسی کا کیا ہوگا جس پر عائشہ نے تمام لوگوں کو جواب دیتے ہوئے کہا تھاکہ حمزہ اور میں صرف دوست ہیں اور وہ حمزہ علی عباسی کو اپنے نکاح میں گواہ بنائیں گی۔

عائشہ اور حمزہ کی دوستی کا ثبوت ان تصاویر میں واضح طور پر موجود ہے جس میں عائشہ میجر عقبہ اور حمزہ خوشگوار موڈ میں نظر آرہے ہیں۔
|کراچی: مقبوضہ کشمیر میں ننھی آصفہ کے ساتھ اجتماعی زیادتی اور بہیمانہ قتل نے بھارت سمیت پورے پاکستان کو لرزا کر رکھ دیا ہے۔

مقبوضہ کشمیر کے علاقے کٹھوعہ میں 8 سالہ آصفہ بانو کے اغوا، بعد ازاں مندر میں اس کے ساتھ کئی روز تک ہونے والی زیادتی اور قتل نے پوری انسانیت کو شرماکررکھ دیا ہے۔ پاکستان کے ضلع قصور میں 7 سالہ ننھی زینب کے بعد مقبوضہ کشمیر کی 8 سالہ آصفہ بانوکے ساتھ ہوئے اس لرزہ خیز واقعے نے بالی ووڈ کے ساتھ پاکستانی کرکٹ اسٹارز کو بھی اشک بار کردیا ہے۔

اس خبرکوبھی پڑھیں: کشمیری بچی کے زیادتی اورسفاکانہ قتل نے بھارت کو لرزا کر رکھ دیا
سابق قومی کرکٹر شاہد آفریدی نے ننھی آصفہ کے ساتھ ہونے والے ہولناک واقعے پر شدیدمذمت کرتے ہوئےبالی ووڈ اسٹار فرحان اختر کی ٹوئٹ ری ٹوئٹ کی ہے جس میں فرحان اختر نے اپنا دکھ بیان کرتے ہوئے کہا تصور کیجئے8 سالہ بچی کے دماغ میں کیا چل رہاہوگا جب اسے منشیات دی گئی اور کئی روز تک اس کے ساتھ زیادتی کرنے کے بعد اس کا قتل کردیا گیا، اگر آپ اس کے ساتھ ہونےوالی دہشتگردی کو محسوس نہیں کرسکتے تو آپ انسان نہیں ہیں، اگر آپ آصفہ کیلئے انصاف کا مطالبہ نہیں کرتے تو آپ کچھ نہیں ہیں۔
|لاہور:  اداکارہ وماڈل سارہ لورین نے کہا ہے کہ فلم انڈسٹری میں کامیابی کیلیے اداکاری اور رقص میں مہارت رکھنا ضروری ہے۔

’’ایکسپریس‘‘ سے گفتگوکرتے ہوئے سارہ لورین کا کہنا تھا کہ فلم انڈسٹری کی ترقی میں نئے لوگوں کا آنا خوش آئند ہے مگر اب معیارکونظر انداز کیا جا رہا ہے۔ اداکارہ نے کہا کہ دیکھاجائے توآج بھی پاکستانی سینما گھروں میں غیرملکی فلموں کو زیادہ اچھا رسپانس ملتا ہے۔ اس کی بڑی وجہ یہ نہیں کہ غیرملکی فلمیں کثیرسرمائے سے بنائی جاتی ہیں، اس کی بڑی وجہ میرے نزدیک یہ ہے کہ ہمارے ہاں فلم کی کہانی، میوزک اورکاسٹ کا انتخاب ہے۔

سارہ لورین نے کہا کہ بلاشبہ شوبز کی دنیا میں خوبصورت چہرے سب سے اولین ترجیح ہوتے ہیں لیکن خوبصورت چہروں سے بھی زیادہ اہمیت فنکارانہ صلاحیتوں کی ہوتی ہے۔ اگرایک خوبصورت چہرے کے پاس کردارکی ڈیمانڈ پوری کرنے کیلیے فنکارانہ صلاحیت ہی نہیں ہے توشائقین فلم کومایوسی کا سامنا کرنا پڑے گا۔
اداکارہ نے کہا کہ تاریخ گواہ ہے کہ پاکستان اوربالی ووڈ میں ان گنت خوبصورت چہرے آئے اورپہلی پہلی فلم کے بعد ناجانے کہاں چلے گئے، آج کسی کویاد بھی نہیں ہے۔ اس لیے میں سمجھتی ہوں کہ پاکستانی اورانڈیا میں بننے والی فلموں کیلیے سب سے زیادہ ضروری بات ایکٹنگ اور رقص پرمہارت رکھنا ہوتا ہے۔ جب تک ہم ان دونوں شعبوں کی سمجھ بوجھ رکھنے والے فنکاروں کو فلم کا حصہ نہیں بنائیں گے، فلم کی کامیابی ممکن نہیں ہے۔

سارہ لورین نے مزید کہا کہ فلم کے میوزک پربہت توجہ دینے کی ضرورت ہے۔ ہمیں خاص پلے بیک سنگنگ کی آوازیں تلاش کرنا ہونگی، جن کے گائے گیت فلم کی کامیابی میں اہم کردارادا کرسکیں۔
|لاہور: کینیڈین نژاد بھارتی فلمساز جسبیر سنگھ بھوپاری اگلے ہفتے پاکستان آرہے ہیں۔

جسبیر سنگھ نے کہا ہے کہ ان کا مقصد پاک بھارت کو پروڈکشن کے ساتھ دونوں ممالک کے درمیان امن ، محبت اور بھائی چارے کے مشن کو آگے بڑھانا ہے۔

کینیڈین نژاد بھارتی فلمساز جسبیر سنگھ بھوپاری پاکستان میں ایک ہفتہ قیام کے دوران نئی فلم کے حوالے سے کاسٹنگ اور لوکیشنز سمیت دیگر معاملات کوفائنل کریں گے۔ فلم کی کاسٹ میں پاکستان، بھارت کے علاوہ کینیڈا کے فنکار بھی شامل ہوں گے کیونکہ اس کی عکسبندی پاکستان ، بھارت کیساتھ کینیڈا میں بھی کی جائیگی۔
|لاہور: گلوکارہ سونیا مجید دبئی میں منعقدہ ’انٹرنینشنل پیس ایوارڈ‘ کی رنگارنگ تقریب میں ایوارڈ حاصل کرنے والی پہلی پاکستانی گلوکارہ بن گئیں۔

’ ایچ این سی یونائیٹڈ ‘ کے زیر اہتمام ہونے والی سالانہ تقریب میں بین الاقوامی سطح پر بہترین کارکردگی کرنے والے افراد میںامن ایوارڈز تقسیم کیے جاتے ہیں۔ ایوارڈ حاصل کرنے کے بعد ’’ایکسپریس‘‘ سے گفتگو کرتے ہوئے گلوکارہ سونیا مجید کا کہنا تھا کہ میں گزشتہ کئی سالوں سے میوزک سے وابستہ ہوں اوراپنے شوق سے جنون کی حد تک محبت کرتی ہوں۔ میرا پہلا البم ’’ڈی ورشن‘‘ آخری مراحل میں ہے۔

ایک سوال کے جواب میں سونیا مجید کا کہنا تھا کہ میوزک کے ساتھ ساتھ سوشل ایشوز اور خواتین کے حقوق کے ساتھ دنیا بھر میں امن بھائی چارے کے حوالے سے اپنا کردار ادا کر رہی ہوں جبکہ میں گلوکاری کے ذریعے بھی امن کا پیغام دیتی ہوں یہی وجہ ہے مجھے عالمی سطح پر پیس انٹرنیشنل ایوارڈ کیلیے پاکستان سے منتخب کرتے ہوئے اس ایوارڈ سے نوازا گیا جس پر میں خدا کا بے حد شکر ادا کرتی ہوں۔
|ممبئی: بھارت کے معروف کامیڈین کپل شرما نے اپنے نئے شو’ فیملی ٹائم ود کپل‘ کے بدن ہونے پر خاموشی توڑ دی۔

بھارت کے مقبول ترین مزاحیہ اداکار کپل شرما کا نیا شو ’فیملی ٹائم ود کپل‘ سابقہ گرل فرینڈ اور صحافی کی جانب سے درج کرائے گئے مقدمے کی نذر ہو گیا اور آخر کار چینل انتظامیہ کی جانب سے شو کوہی بند کردیا گیا تاہم تمام تر صورتحال کو جانچتے ہوئے کپل شرما نے اپنی خاموشی توڑ دی۔

بھارتی میڈیا رپورٹس کے مطابق معروف کامیڈین کپل شرما کا کہنا تھا کہ جو لوگ میرے کیریئر کو تباہ و برباد  کرنا چاہتے ہیں وہ جتنا چاہیں میرے خلاف منفی پروپیگنڈا کر سکتے ہیں کیوں کہ مجھے اس سے کوئی فرق نہیں پڑتا اور میں نہیں چاہتا کہ میری کامیابی سے مطلب پرست لوگ کامیاب ہوں اگر انہیں ایسا کرنے سے خوشی ملتی ہے تو وہ کوشش کرتے رہیں مجھے پتہ ہے مجھے کیا کرنا ہے۔
کپل شرما کا شو کے بند ہونے پر کہنا تھا کہ میرا چینل سونی انٹرٹینمنٹ مکمل طور پر میرے ساتھ ہے اور ان کے سربراہان کے ساتھ میں نے کام کیا ہے وہ مددگار لوگ ہیں اور مجھ پر بھروسہ کرتے ہیں۔
|نئی دلی: شری اکال تخت امرتسر نے متنازعہ فلم ’نانک شاہ فقیر‘ بنانے والے سردار ہرویندر سنگھ کو مذہب سے خارج کردیا ہے۔

غیرملکی خبررساں ادارے کے مطابق سکھ مذہب کے بانی اور پہلے گرو ’گرو نانک دیوجی‘ کی زندگی اور تعلیم پر مبنی فلم ’’ نانک شاہ فقیر ‘‘ کل بھارت سمیت دیگر ممالک میں ریلیز ہورہی ہے لیکن بھارت سمیت دنیا بھر کی سکھ برادری نے فلم کے خلاف احتجاج کا اعلان کررکھا ہے۔

گزشتہ ماہ 30 مارچ کو سکھوں کے سب سے بڑے مذہبی ادارے شرومنی گرو دوارہ پربندھک سمیتی ( ڈی جی پی سی ) نے فلم کی ریلیز روکنے کے لئے پروڈیوسر ہرویندر سنگھ کو ایک خط بھی لکھا تھا جب کہ ادارے کی جانب سے بھارتی سپریم کورٹ میں بھی ایک درخواست دائر کی گئی تھی۔
رواں ماہ 10 اپریل کو کیس کی سماعت میں بھارتی سپریم کورٹ کے چیف جسٹس دیپک مشرا، جسٹس اے ایم کھان ولکر اور جسٹس ڈی وائی چندر چوڑ کے بنچ نے فلم ریلیز کئے جانے کی منظوری دیتے ہوئے ریمارکس دیئے کہ مرکزی فلم سرٹیفیکشن بورڈ (سی بی ایف سی) جیسے قانونی ادارے نے فلم کو ریلیز کئے جانے کی منظوری دے دی ہے تو کسی بھی مذہبی یا نجی ادارے کو اس میں رکاوٹ ڈالنے کا کوئی حق حاصل نہیں۔ سپریم کورٹ نے ریاستی حکومتوں کو بھی حکم دیا کہ فلم ریلیز ہونے میں کسی بھی قسم کی رکاوٹ کو روکنے کے لئے قانون و انتظامیہ کو مستعد و چوکنا کیا جائے۔
|ممبئی: بالی ووڈ اداکار عرفان خان کے ترجمان نے ان کی بگڑتی ہوئی صحت سے متعلق خبروں کی تردید کرتے ہوئے ان کے مداحوں سے درخواست کی ہے کہ وہ بے بنیاد افواہوں پر کوئی توجہ نہ دیں اور اس بارے میں ’سوشل میڈیا اسٹیٹس‘ کو اُن کی صحت سے متعلق خبر سمجھنے سے باز رہیں۔

واضح رہے کہ اداکار عرفان خان نے گزشتہ ماہ ایک ٹویٹ میں لکھا تھا کہ وہ ’’نیورو اینڈو کرائن ٹیومر‘‘ نامی بیماری میں مبتلا ہیں جو آنتوں کے کینسر کی ایک قسم ہے۔ اس کے بعد سے ان کی طبیعت بگڑنے سے متعلق خبروں کا سلسلہ شروع ہوگیا جو آج تک جاری ہے۔

اس خبر کو بھی پڑھیں: عرفان خان آنتوں کے کینسر میں مبتلا
اسی سلسلے میں تازہ ترین خبر یہ آئی تھی کہ عرفان خان کینسر کے آخری مرحلے پر ہیں اور ڈاکٹروں نے انہیں صرف ایک ماہ کا وقت دیا ہے۔

اس خبر کو بھی پڑھیں: کینسر میں مبتلا عرفان خان کے پاس ایک مہینہ

بھارتی میڈیا کے مطابق عرفان خان کے ترجمان نے کہا ہے کہ سوشل میڈیا سے حالیہ چند دنوں کے دوران پھیلائی جانے والی یہ خبریں بالکل جھوٹ ہیں اور ان میں کسی بھی قسم کی کوئی سچائی نہیں ہے۔ انہوں نے عرفان خان کے مداحوں سے دعاؤں کی درخواست کرتے ہوئے کہا کہ اداکار کی صحت کے بارے میں کوئی بھی خبر تصدیق کے بغیر نہ چلائی جائے اور دوسروں کی سوشل میڈیا اپ ڈیٹس کو خبر کے طور پر تسلیم نہ کیا جائے۔

اس خبر کو بھی پڑھیں: عرفان خان کی بیوی پھٹ پڑیں

دوسری جانب عرفان خان کی بیوی ستاپا سکدار کا کہنا ہے کہ ان کے شوہر اپنی بیماری سے کسی ’’جنگجو‘‘ کی طرح لڑ رہے ہیں اور ان کے بارے میں پھیلائی جانے والی افواہیں ان کے دشمنوں کی ذاتی خواہشوں کا اظہار ہیں جبکہ ان کا حقیقت سے کوئی تعلق نہیں۔
|ممبئی: بالی ووڈ اداکارہ کترینہ کیف سوانح عمری لکھنے کا سوچ رہی ہیں جو ’باربی ڈریمز‘ کے نام سے شائع کی جائے گی۔

بالی ووڈ اداکارہ کترینہ کیف نے بھارتی فلم نگری میں اپنے کیرئیر کا آغاز امیتابھ بچن کے ساتھ فلم ’بوم‘ سے کیا جس کے بعد کترینہ کیف بالی ووڈ انڈسٹری پر چھاگئیں اور متعدد بلاک بسٹر فلمیں دیں، کترینہ کیف گزشتہ 15 سالوں سے بھارتی فلم انڈسٹری کا حصہ ہیں اور باربی ڈول کے نام سے جانی جاتی ہیں تاہم اب دیگر اداکاروں کی طرح کترینہ بھی سوانح حیات لکھنے کا سوچ رہی ہیں۔

بھارتی میڈیا رپورٹس کے مطابق ایک تقریب میں کترینہ کیف کا کہنا تھا کہ وہ اپنی زندگی کے بارے کتاب لکھ سکتی ہیں، صرف یہ ہی نہیں رپورٹس کے مطابق کترینہ کیف نے ایک پبلیکیشن ہاؤس کو سوانح حیات لکھنے کے لیے حامی بھی بھردی ہے، سوانح حیات ممکنہ طور پر ’باربی ڈریمز‘ کے نام سے شائع کی جائے گی۔
|لاہور:  اداکارہ سوہائے علی ابڑو کی نئی فلم ’’ موٹر سائیکل گرل ‘‘ کا پہلا گانا ’’اُڑ چلے‘‘ ریلیز کردیا گیا۔

عدنان سرور کی ہدایتکاری میں بنائی جانے والے اس فلم میں سوہائے علی ابڑو کے ساتھ علی کاظمی مرکزی کردار نبھارہے ہیں جبکہ فلم کی دیگر کاسٹ میں سرمد کھوسٹ، ثمینہ پیر زادہ، شمیم ہلالی شامل ہیں، فلم کی کہانی خود عدنان سرور نے تحریر کی ہے۔

فلم کے پہلے گانے ’ اڑ چلے ‘کو جامی اورلوگوز فلمز نے ریلیز کیا ہے۔’’اڑچلے‘‘ کی موسیقی باصلاحیت موسیقار زلفی نے تیار کی ہے جب کہ اسے ترتیب شیری خٹک نے دیا ہے۔
اس فلم میں سوہائے علی کو ایک ایسی لڑکی کے طور پر پیش کیا گیا ہے جو کہ اپنے والد کی خواہش کو پورا کرنے کے لیے پورے ملک کا سفر موٹر سائیکل پر بیٹھ کر طے کررہی ہے، فلم 20اپریل 2018کو بڑے پردے کی زینت بنے گی۔
|ممبئی: بھارتی میڈیا میں افواہیں گردش کررہی ہیں کہ کترینہ کیف سلمان خان کے ساتھ بگ باس 12 کی میزبانی کرتی نظر آئیں گی۔

بھارتی ٹی وی کے نمبر ون شو بگ باس کا انتظار لوگوں کو شدت سے رہتا ہے، شو کے اب تک 11 سیزن نشر ہوچکے ہیں اور ہر نیا سیزن مقبولیت میں پچھلے تمام سیزن کے ریکارڈ توڑدیتا ہےلہٰذا شو کی انتظامیہ ہر سیزن کو پچھلے سیزن سے منفرد اور زیادہ کامیاب بنانے کیلئے سر توڑ کوشش اور محنت کرتی ہے اور اس بار میڈیا میں افواہیں گردش کررہی ہیں کہ بگ باس 12 کی میزبانی سلومیاں کے ساتھ بالی ووڈ کی باربی ڈول کترینہ کیف بھی کرتی نظر آئیں گی۔

اس خبرکوبھی پڑھیں: سلمان روتی ہوئی کترینہ کے چہرے پر مسکراہٹ لے آئے
کترینہ اور سلمان کی جوڑی کا شمار بالی ووڈ کی مقبول ترین جوڑیوں میں ہوتا ہے جب کہ دونوں ایک ساتھ اسکرین پر بہت اچھے لگتے ہیں یہی وجہ ہے کہ بگ باس12 کی میزبانی کے لئے سلمان کے ساتھ کترینہ کانام لیا جارہا ہے، رپورٹس کے مطابق کترینہ واحد اداکارہ ہیں جو سلمان کے ساتھ مزاحیہ انداز میں بگ باس میں میزبانی کرسکیں گی۔ تاہم ابھی تک کترینہ یا شو انتظامیہ کی جانب سے اس خبر کی باقاعدہ تصدیق نہیں کی گئی ہے۔

واضح رہے کہ سلمان اور کترینہ ایک ساتھ متعدد فلموں میں اداکاری کرچکے ہیں جن میں ’’ٹائیگر زندہ ہے‘‘، ’’ایک تھاٹائیگر‘‘اور ’’میں نے پیار کیوں کیا‘‘وغیرہ شامل ہیں۔
|لاہور:  معروف اداکارہ وماڈل عروہ حسین نے کہا ہے کہ مجھے مرکزی نہیں کوئی جاندار کردار کرنے کا شوق ہے جسے لوگ برسوں یاد رکھیں۔

’’ایکسپریس‘‘ سے گفتگوکرتے ہوئے عروہ حسین نے کہا کہ پاکستان فلم انڈسٹری کا مستقبل بہت روشن دکھائی دیتا ہے کیوں کہ یہاں پرکسی ایک ہی طرز کی نہیں بلکہ مختلف موضوعات پر فلمیں بنانے کا رجحان زورپکڑ رہاہے۔ اس کے علاوہ فلموں میں کسی ایک چہرے کوباربارکاسٹ کرنے کے بجائے بہت سے نئے فنکاروں کوکام دیا جا رہا ہے۔

عروہ حسین نے کہا کہ اسی طرح فلم کی ڈائریکشن کے شعبے میں بھی باصلاحیت لوگ کام کررہے ہیں ان میں اکثریت پہلی مرتبہ فلم انڈسٹری سے وابستہ ہوئی ہے مگران کے کام کا انداز اور ان کی سوچ اس بات کی گواہی دیتی ہے کہ یہی وہ لوگ ہیں جو پاکستان فلم انڈسٹری میں انقلاب لانے کی صلاحیت رکھتے ہیں۔
اداکارہ نے کہا کہ پاکستانی فلمیں اورسینما انڈسٹری ایک نئی اورجدید دورکی طرف بڑھ رہی ہے، اس سفر میں پاکستان ہی نہیں بلکہ دوسرے ممالک کے فنکار اورٹیکنیشنز ہمارے ساتھ ہونگے ، اس طرح سے بھی بہتری کے آثارنمایاں ہوں گے۔

ایک سوال کے جواب میں عروہ حسین نے کہا کہ مجھے مرکزی کردارسے زیادہ ایک ایسا جاندارکردارکرنے کا شوق ہے جس کو لوگ برسوں یاد رکھیں اوروہ کردار میری فنکارانہ صلاحیتوں کی عمدہ ضمانت بن سکے، مجھے امید ہے کہ مستقبل میں، میں ایسے ہی کرداروں میں کام کرتی نظر آؤں گی۔
|لاہور:  نامور گلوکارہ و اداکارہ عارفہ صدیقی نے کہا ہے کہ میرا شوبز کی دنیا میں واپس آنے کا کوئی ارادہ نہیں۔

عارفہ صدیقی نے ایک ملاقات میں بات چیت کرتے ہوئے کہا ہے کہ ان کا شوبز کی دنیا میں اب واپسی کا کوئی ارادہ نہیں، وہ اپنے موجودہ حالات سے مطمئن ہوں اور پرسکون زندگی گزار رہی ہیں۔ انہوں نے مزید کہا کہ میوزک میرا شوق ہے جو برسوں سے جاری ہے، ضروری نہیں کہ میں اپنا شوق گلوکارہ بن کر ہی پورا کروں یا گلوکارہ کے طور پر کام کروں۔
|ممبئی: بالی ووڈ کے لیجنڈ اداکار جیکی شروف اپنے بیٹے ٹائیگر شروف کی کامیابی پر خوشی سے جھومنے لگے۔

بھارتی فلم انڈسٹری میں  منفرد صلاحیتوں کی بدولت دیگر اداکاروں کو پیچھے چھوڑ جانے والے نوجوان اداکار ٹائیگر شروف ان دنوں شہرت کی اُن بلندیوں پر ہیں جہاں کسی اداکار کو پہنچنے میں کئی سال لگ جاتے ہیں لیکن خطرناک اسٹنڈز میں اکشے کمار اور ڈانس میں ہریتھک روشن جیسے نامور اداکاروں کو مات دینے والے نوجوان اداکار کی کامیابی پر ان کے والد جیکی شروف بھی خوشی سے پھولے نہیں سما رہے ہیں۔

بھارتی میڈیا رپورٹس کے مطابق بالی ووڈ کے نامور اداکار جیکی شروف کا اپنے بیٹے ٹائیگر شروف کی مقبولیت پر خوشی کا اظہار کرتے ہوئے کہنا تھا کہ میں اُن لوگوں کا شکر گزار ہوں جنہوں نے میرے بیٹے کو اتنی محبت سے نوازا یہ تمام لوگوں کا خلوص ہے کہ وہ سب ٹائیگر سے محبت کرتے ہیں لیکن میرے لئے خوشی کا مقام یہ ہے کہ جب بھی میں باہر جاتا ہوں تو میں اپنے بیٹے کے نام سے پہچانا جاتا ہوں کہ میں ٹائیگر شروف کا والد ہوں جو کہ میرے لئے اعزاز کی بات ہے۔
جیکی شروف کا بیٹے سے متعلق مزید کہنا تھا کہ فلم ’فلائینگ جیٹ‘ اور ’منا مائیکل‘ کی ناکامی کے بعد ٹائیگر ٹوٹ گیا تھا اور یہی وجہ تھی کہ ٹائیگر ’باغی ٹو‘ کی ریلیز سے قبل بہت پریشان تھا لیکن فلم کی توقعات سے بڑھ کر کامیابی کے بعد ٹائیگر نے مجھے کہا تھا کہ ’میں اب سکون کی نیند سویا ہوں‘ جب کہ میں سب کا شکر گزار ہوں کہ انہوں نے میرے بیٹے کو کامیاب بنایا۔
|ممبئی: بالی ووڈ کے سلطان سلمان خان نے ’بھارت‘ میں کام کرنے پر پریانکا چوپڑا کو طنزیہ انداز میں خوش آمدید کہا۔ 

بالی ووڈ کی صفہ اول اداکارہ پریانکا چوپڑا بالی ووڈ کے ساتھ ساتھ گزشتہ تین سال سے ہالی ووڈ میں بھی اپنی اداکاری کا لوہا منوا رہی ہیں اور اور کئی پروجیکٹ کی شوٹنگ میں مصروف ہیں جس میں مشہور ٹی وی شو ’کوانٹیکو‘ بھی شامل ہے  اور اپنے مصروف شیڈول کے باوجود وہ علی عباس کی فلم ’بھارت‘ میں جلوہ گر ہوں گی۔

بھارتی میڈیا رپورٹس کے مطابق بالی ووڈ کے سلطان سلمان خان اپنی نئی فلم ’بھارت‘ میں پریانکا کے ساتھ کام کرنے پر خوش ہیں وہیں انہوں نے پریانکا کو سماجی رابطے کی ویب سائٹ ٹوئٹر پر واپس بھارت آنے پر طنزیہ انداز میں خوش آمدید کہتے ہوئے کہا کہ ہم بہت جلد آپ کو دیکھے گے، ویسے ہماری فلم ہندی ہے۔
|کراچی: ماہرہ خان اور شہریار منور کی نئی فلم ’’سات دن محبت ان‘‘ کا پہلا ٹیزر جاری کردیا گیا ہے۔

پاکستان کی خوبرو اور دلکش اداکارہ ماہرہ خان ایک بار پھر مداحوں پر اپنی اداکاری کے جلوے بکھیرنے کے لیے تیار ہیں، ماہرہ خان اور شہریار منور کی نئی رومانوی کامیڈی فلم ’’سات دن محبت ان‘‘ کا پہلا ٹیزر جاری کردیا گیا ہے۔

اس خبر کو بھی پڑھیں : ماہرہ خان کی میک اپ آرٹسٹ کے ہمراہ ویڈیو وائرل
فلم کے ٹیزر میں ماہرہ خان کافی موج اور مستی کے موڈ میں نظر آرہی ہیں جس سے اندازہ ہوتا ہے کہ فلم میں ماہرہ خان کامیڈی کرتی نظر آئیں گی جب کہ فلم میں ماہرہ خان کے مد مقابل ہیرو شہریار منور کا کردار ایک عام سے آدمی کا دکھایا گیا ہے جو الجھن کا شکار ہے۔ اس کے علاوہ فلم کے ٹیزر میں آئٹم سانگ کی جھلک بھی ہے تاہم یہ آئٹم سانگ کونسی اداکارہ کررہی ہیں اس حوالے سے فلم کی ریلیز کے بعد ہی پتہ چلے گا۔
|ہم دہشت کے بارود میں کیوں جُھلس رہے ہیں۔۔۔وحشت ہمارے گلی کوچے کیوں سُرخ کر رہی ہے۔۔۔۔انتہاپسندی نے کیوں ہماری زمین کو جہنم بنا رکھا ہے۔۔۔جنسی بھیڑیے ہمارے بچوں کا ماس کیوں چبا رہے ہیں؟۔۔۔ان سوالوں کا جواب تلاش کرنے کے لیے کوئی تحقیقی مقالہ پڑھنے کی ضرورت نہیں، بلوچستان کے لوک گلوکار اُستاد بشیر بلوچ کا المیہ ان سارے سوالوں کا جواب دے رہا ہے۔ یہ ذاتی صدمہ پاکستان میں فن کی بے قدری کا نوحہ ہے۔

عشروں سُر بکھیرتے بشیربلوچ کی سسکیاں لفظوں میں ڈھل کر خبر بنیں تو ہر حساس دل اپنے لُہو میں نہا گیا۔ یہ فن کار معاشی بدحالی اور حکومت ومعاشرے کی بے اعتنائی سے گل گرفتہ ہوکر دو وقت کی روٹی کے عوض اپنے سو سے زاید اعزازات دینے کی صدا لگا رہا ہے۔ اُس کی یہ صدا حکومت اور معاشرے کے لیے ذلت کا ’’اعزاز‘‘ ہے، شرمندگی کا تمغہ ہے، آئیے ہاتھ بڑھا کر وصول کریں اور اپنے خالی سینوں پر سجائیں۔ ایک سچا فن کار اور خوددار انسان نہ بندوق اٹھا سکتا ہے نہ کاسۂ گدائی، بس اس کے پاس احتجاج کا یہی طریقہ تھا کہ خود کو ملنے والے اعزازات اہل اقتدار اور معاشرے کے منہہ پر دے مارے۔ وہ ملک جہاں کالے دھندے کرنے والے عزت پاتے ہیں۔

لوگوں کے خون سے زر کشید کرنے والے افتخار سے نوازے جاتے ہیں، لوٹ کھسوٹ کا بازار گرم کرنے والوں کو آنکھوں پر بٹھایا جاتا ہے، وہاں دھرتی سے جُڑا کھرا گایک اپنی عزت نفس کا گلا گھونٹ کر روٹی کے لیے آواز لگانے پر مجبور ہوگیا ہے۔ اس سے پہلے کہ بشیر بلوچ کا درد سُناتی خبر ہیجان خیز خبروں کے شور میں گُم ہوجائے، ہم نے اس درد کو پورے صفحے پر پھیلا کر کوشش کی ہے کہ شاید کوئی اس کی سُن لے اور ملک اور سماج کی عزت بچ جائے۔
۔۔۔

کہتے ہیں کہ موسیقی روح کی غذا ہے جسے اگر کوئی گہرائیوں میں اتر کر سنے تو یہ دل میں اترتی چلی جاتی ہے۔ پوری دُنیا میں موسیقی کا لگاؤ اپنی اپنی طرز کا ہے لیکن مشرقی موسیقی کی تو بات ہی کچھ اور ہے۔ یہ اُچھل کود کا نام نہیں، اس میں سُر ہے کلام ہے۔ اس موسیقی میں صوفیانہ طرز کی جھلک نمایاں نظر آتی ہے جس میں بڑے بڑے صوفیائے کرام نے مالک کے ساتھ وابستگی اور دُنیا کے نشیب و فراز سے آگاہی دی ہے۔ اس موسیقی کو سب سے زیادہ لوک فن کاروں نے ترویج دی اور کلام کو اپنی لوک موسیقی میں ڈھال کر نہ صرف اس کلام کے ساتھ اپنی وابستگی کا اظہار کیا بلکہ اسے عام لوگوں تک رسائی بھی دی۔ یہی وہ لوک فن کار ہیں جنہوں نے اپنی تہذیب و تمدن کو اپنے سُروں میں ڈھالا۔

پاک سرزمین کی دولت ایسے ہی فنکاروں کی مرہون منت ہے جنہوں نے نہ صرف صوفیائے کرام کی سرزمین پر پیدا ہونے کا حق ادا کیا بلکہ اپنے فن کے ذریعے وطن سے محبت اور لگن کو آشکار کیا۔ اس سرزمین نے سینکڑوں بلکہ ہزاروں لوک فن کاروں کو جنم دیا، اس کی خس و خاشاک کو اپنی دھنوں میں بکھیر دیا۔ ایسے ہی ایک لوک فنکار بشیر بلوچ ہیں۔

ممتاز فوک فن کار بشیر بلوچ 1944ء میں سبی کے علاقے مٹھڑی میں پیدا ہوئے ان کے والد معروف زمیندار بہادر خان تھے۔17 سال تک وہیں پلے بڑھے، بچپن میں گلوکاری کا شوق پید ا ہوگیا تو میڈم نور جہاں، لتا، محمد رفیع کے گانوں کی پیروڈی کرنے لگے۔ کھلی فصاؤں اور ٹھنڈی چھاؤں والے علاقے میں سروں کو چھیڑنے کی عادت سی پڑ گئی۔ دس سال کی عمر میں یتیم ہونے والے بشیر بلوچ کو والد کی موت کا صدمہ برداشت نہ ہوسکا تو غمگین گانوں کو اپنے ذہن کا مسکن بنالیا۔ یہ سلسلہ یوں ہی چلتا رہا، پھر اہل خانہ کے ہمراہ کوئٹہ منتقل ہوگئے۔

بشیر بلوچ دو بھائی ہیں، بڑے بھائی کا نام امیر علی ہے جو حیدر آباد میں رہائش پذیر ہیں۔

’’یہ زندگی کے میلے دنیا میں کم نہ ہوںگے، افسوس ہم نہ ہوںگے‘‘ ہروقت گنگناتے رہتے تھے معروف موسیقار عاشق حسین سمراٹ ان کے چچا تھے۔ یوں کہیے کہ ان کو گائیکی ورثے میں ملی۔ عاشق حسین سمراٹ نے ان کی بڑی پذیرائی کی جو بقول ان کے میڈم نورجہاں کے بھی استاد تھے۔ عاشق حسین سمراٹ کا مشہور گانا ’’او جانے والے ٹھہر ذرا، رک جا‘‘ بڑا مقبول ہورہا تھا۔ بشیر بلوچ کہتے ہیں کہ میں نے اپنے چچا سے بہت کچھ سیکھا۔ کوئٹہ منتقل ہونے کے بعد استاد تاج محمد تاجل، محمد فیض کو اپنا استاد بنالیا۔ کوئٹہ کے معروف علاقے بروری کی ندی کو اپنا مسکن بنالیا۔ دن رات ندی کے کنارے اپنے استادوں کے دیے ہوئے سبق سے سروں کو باندھتا رہتا۔ طفیل نیازی کے ساتھ بھی بڑی رغبت پائی۔ شروع میں وہ لتا، میڈم نور جہاں، محمد رفیع، مہدی حسن کو کاپی کرتے تھے اور ملکی سطح پر سیکڑوں پروگراموں میں ان معروف گلوکاروں کی بڑے حوصلے کے ساتھ پیروڈی کی، جہاں ان کی بڑی حوصلہ افزائی ہوئی۔ اس کے بعد براہوئی لوک موسیقی، ’’لعل نہ دانہ‘‘ گا کر لوک موسیقی کو اپنالیا اور رفتہ رفتہ براہوئی زبان میں لوک موسیقی پر عبور حاصل کرلیا۔

یہ کہتے ہیں کہ پاکستان سے بہت زیادہ محبت ہے۔ 1965ء میں جہاں لوگ ملک کی سلامتی اور تحفظ کے لیے محو جہد تھے، وہیں میں نے بھی اپنا حصہ اس جنگ میں بھرپور انداز میں ڈالا۔ اس جنگ میں میرا نغمہ ’’وطن اینو آزاداے‘‘ یعنی میراوطن آزاد ہے بہت مشہور ہوا۔ 65 کی جنگ میں نہ صرف پاکستان بلکہ سب مسلمانوں کے لیے اﷲ تعالیٰ کی طرف سے تحفہ تھی۔ اس جنگ میں ایک جذبہ تھا۔ جہاں میڈم نور جہاں نے ملی نغمے گاکر پاک فوج کے جوانوں کو عزم و ہمت کا لازوال درس دیا وہیں ہم جیسے فنکار بھی کسی سے پیچھے نہیں رہے۔

یہ کہتے ہیں کہ1968ء میں فیلڈ مارشل ایوب خان کو براہوئی لوک گیت سنایا تو اُنہوں نے بھی حوصلہ افزائی کی ۔ میرے استاد میری بہت رہنمائی کیا کرتے تھے۔ اس دوران میں اچھا گانا گانے لگ گیا تھا۔ 1976ء میں ’’میرا وطن دل کا چمن یہ انجمن‘‘ بہت مشہور ہوا۔ یہ نغمہ پی آئی اے کی فلائٹس میں بھی چلتا تھا۔ اسی دوران میں نے چاروں صوبوں کے لیے ایک ملی نغمہ گا کر بہت داد و تحسین حاصل کی ’’زیبا پاکستان ننا‘‘ (پیارا پاکستان ہمارا)۔

دوران تربیت میں نے35 سال تک ریاضت کی اور اپنے اساتذہ کی خدمت کی تمام زندگی سُروں کو ڈھونڈتا رہا۔ اس دوران مجھے دو مرتبہ صدارتی ایوارڈ برائے حسن کارکردگی بھی ملے۔ ایک تقریب میں محمد علی، زیبا اور میڈم نور جہاں ایوارڈ تقسیم کررہے تھے۔ میں نے لوک گانے گائے تو محمد علی مرحوم نے مجھے ایوارڈ دیا اور کہا کہ اتنے لوگوں کو دیکھ کر آپ گھبرائے کیوں نہیں۔ تو میں نے انہیں جواب دیا کہ جب میں گائیکی میں مصروف ہوتا ہوں تو کتنا بھی بڑا ہجوم ہو میرا لنک صرف اﷲ تعالیٰ کے ساتھ رہتا ہے۔
|لاہور:  پاکستانی نژاد نارویجن سُپرماڈل صنم بخاری نے کہا ہے کہ پاکستان فیشن کے شعبے میں بہترین کام کر رہا ہے۔

نوجوان ڈیزائنرز اور ماڈلز انٹرنیشنل معیارکاکام سامنے لارہے ہیں۔ لاہور، کراچی اوراسلام آباد کے ساتھ ساتھ دوسرے شہروں میں ایونٹس کے انعقاد کے علاوہ یورپ، امریکہ، کینیڈا میں بھی فیشن شوز سے پاکستانی فیشن انڈسٹری کو ترقی ملے گی۔ ان خیالات کا اظہار انھوں نے ’’ایکسپریس‘‘ سے گفتگوکرتے ہوئے کیا۔ صنم بخاری نے کہا کہ میں نے بھی دنیا کے بیشتر ممالک کے ساتھ پاکستان میں بھی بہت سے فیشن ویک میں حصہ لیا ہے۔

اس دوران ملنے والے رسپانس کے بعد مجھے بہت سے ٹی وی کمرشلز اورفوٹوشوٹس میں ماڈلنگ کی آفرز ہوئی ہیں جن میں سے کچھ پروجیکٹس کوسائن کرلیا ہے جبکہ کراچی میں بنائی جانے والی فلموں میں کام کرنے کی پیشکش قبول نہ کرتے ہوئے میں نے معذرت کرلی۔ اس کی بڑی وجہ یہ ہے کہ مجھے فنون لطیفہ میں صرف ماڈلنگ تک کام کرنے کا شوق ہے۔ فلم اورٹی وی ڈراموں میں کام کرنے سے کوئی دلچسپی نہیں۔ اس سے قبل بھی متعدد بار ڈراموں اور فلموں میں مرکزی کرداروںکی پیشکش ہوئی ہے لیکن میں نے کام کرنے سے انکار کر دیا۔
مجھے فیشن انڈسٹری سے لگاؤ ہے اوریہی میری بہترین پہچان بھی ہیں۔ اب تک یورپ، امریکہ، کینیڈا سمیت دنیا کے بیشترممالک میں ہونے والے فیشن ویک میں حصہ لے چکی ہوں، جبکہ بہت سے انٹرنیشنل برانڈز کیلیے ماڈلنگ بھی کی ہے۔ اس لیے میں سمجھتی ہوں کہ پاکستان کی فیشن انڈسٹری کوبھی اب ملک کی سرحدوں سے آگے نکلنے کی ضرورت ہے۔ یہاں پر انٹرنیشنل معیار کے عین مطابق کام کرنے والوں کی بڑی تعداد بستی ہے لیکن اکثریت تاحال پاکستان میں ہی کام کرتی دکھائی دیتی ہے۔ اس وقت پاکستان فیشن انڈسٹری کوآگے نکلنا چاہیے اوراپنے ملک کے خوبصورت کلچر کی بدولت مڈل ایسٹ، یورپ سمیت دنیا کے کونے کونے تک جانا چاہیے۔ جب تک ایسا نہیں ہوگا، اس وقت تک آگے بڑھنا ممکن نہیں ہے۔
|لاہور: نامور پاکستانی اداکارہ سجل علی نے اپنے سابق دوست فیروز خان کو جواب دینے کیلئے عنقريب شادی كرنے والی ہيں ۔

سجل علی کی شادی کے بارے ميں  ذرائع نے بتايا ہے كہ سجل علی يہ شادی اپنے سابقہ دوست فيروزخان كو جواب دينے كے لئے كررہی ہيں  جنہوں  نے گزشتہ ماہ نہايت دھوم دھام سےاپنی بہنوں اور والدہ کی پسند سے علیزے فاطمہ سے شادی كی تھی جس ميں  سجل علی كی فيملی ميں  سے كسی كو بھی مدعو نہيں  كيا گيا تھا كيونكہ دونوں  فيمليز كے درميان دوسال سے كسی طرح كا كوئی بھی رابطہ نہيں  ہے۔

اس خبرکوبھی پڑھیں: اداکار فیروز خان نے جیون ساتھی چن لیا
ياد رہے كہ چند سال پہلے سجل علی اور فيروز خان كی دوستی مثالی سمجھی جاتی تھی اور دونوں  شادی كے خواہش مند بھی تھے۔ يہی نہيں  فيروز كی بڑی بہن معروف اداكارہ حمائمہ ملك تو اكثر مقامات پر سجل كو ’بھابھی‘ كہہ كر تعارف كرواتی رہی ہيں ۔ ليكن كئی وجوہات كی بنا پر ان دونوں  كے راستے جدا ہوگئے۔

ذرائع نے بتايا ہے كہ سجل علی كی دوستی ان دنوں  ايك مشہور” شخصيت” كے ساتھ ہے اور وہ دونوں  عنقريب شادی كرليں  گے۔
|ممبئی: بالی ووڈ سلطان سلمان خان شاہ رخ خان کی فلم ’زیرو‘ میں مختصر کردار میں دکھائی دیں گے۔ 

بالی ووڈ کے دبنگ اداکار سلمان خان کو باکس آفس کنگ کی حیثیت حاصل ہے یہی وجہ ہے کہ ہر ہدایت کار سلو میاں کے ساتھ کام کرنا چاہتے ہیں لیکن وقت کی کمی کے باعث ایسا ممکن نہیں ہوتا لہذا وہ کسی نہ کسی طرح دبنگ خان کو اپنی فلم میں مختصر کردار کے لیے آمادہ کرتے ہیں جب کہ شاہ رخ خان کے ساتھ دوستی کے بعد وہ ان کی فلم ’فین‘ میں بھی مختصر کردار میں دکھائی دیے تھے اور اب ان کی نئی فلم ’زیرو‘ میں بھی ان کی انٹری ہوگی۔

بھارتی میڈیا رپورٹس کے مطابق بالی ووڈ کنگ شاہ رخ خان کی نئی فلم ’زیرو ‘ میں سلمان خان خصوصی کردار میں نظر آئیں گے جب کہ فلم میں دونوں اداکاروں کی جوڑی کو دلفریب بنانے اور مداحوں کا لہو گرمانے کے لئے ان پر ایک گیت فلمایہ جائے گا جس کے لئے سکھوندر سنگھ کی خدمات بھی حاصل کرلی گئی ہے۔
ذرائع کا کہنا ہے کہ سکھوندر سنگھ کے اس گیت میں سلمان خان کی بطور مہمان انٹری میں اُن کے ساتھ عالیہ بھٹ ، کرشمہ کپور،کاجول اور رانی مکھرجی بھی نظر آئیں گی۔

واضح رہے کہ انند ایل رائے کی ہدایت کاری میں بننے والی کنگ خان کی فلم ’زیرو‘ میں کترینہ کیف اور انوشکا شرما بھی مرکزی کردار کرتی نظر آئیں گی جب کہ فلم 21 دسمبر 2018  میں سینما گھروں کی زینت بنے گی۔
|ممبئی: بالی ووڈ پرفیکشنسٹ عامر خان نے اپنی نئی فلم ’ ٹھک آف ہندوستان‘ کے کردار پر بات کرتے ہوئے کہا کہ فلم میں وہ پیسوں کے لیے اپنی ماں کو بھی بیچ سکتے ہیں۔ 

بالی ووڈ میں اپنی منفرد پہچان رکھنے والے مسٹر پرفیکشنسٹ عامر خان کی تمام فلموں سے ان کی سوچ کا اندازہ ہوتا ہے یہی وجہ ہے کہ ان کی فلمیں دیگر اداکاروں سے بالکل مختلف ہوتی ہیں جس کی واضح مثال ’ تارے زمین پر‘، ‘تھری ایڈیٹ،  ’سیکریٹ سپر اسٹار‘ اور ’دنگل‘ ہے جس میں انہوں نے فلم کے ذریعے معاشرے کے حقائق بیان کیے ہیں جب کہ آج کل وہ ’ٹھگ آف ہندوستان‘ کی شوٹنگ میں مصروف ہیں۔

بھارتی میڈیا رپورٹس کے مطابق بالی ووڈ کے نامور اداکار عامر خان کا اپنی نئی آںے والی  فلم ’ٹھگ آف ہندوستان‘ میں اپنے کردار سے متعلق بات کرتے ہوئے کہا کہ ان کی یہ فلم ’دنگل‘ کی کہانی سے بالکل مختلف ہے اور وہ فلم میں بے ایمان شخص کا کردار ادا کر رہے ہیں جس پر کوئی بھروسہ نہیں کرتا جب کہ فلم کے کردار میں پیسوں کے خاطر میں اپنی ماں کو بھی بیچ سکتا ہے۔
واضح رہے کہ ادتیا چوپڑ اکی ہدایت کاری میں بننے والی فلم ’ٹھگ آف ہندوستان ‘ میں عامر خان کے ساتھ امیتابھ بچن، کترینہ کیف اور فاطمہ ثناء شیخ مرکزی کردار میں ادا کریں گے جب کہ فلم 7 نومبر 2018 میں ریلیز کی جائے گی۔
|لاہور:  ماضی كی معروف اداكارہ اور گلوكارہ عارفہ صديقی نے شوبز ميں دوبارہ واپس آنے كا گرين سگنل دے ديا۔

تفصیلات کے مطابق  اس بار عارفہ صدیقی  بطور گلوكارہ بھرپور انداز سے ميوزک انڈسٹری ميں  انٹری كا ارادہ ركھتی ہيں۔ اس سلسلہ ميں انہوں نے باقاعدہ تياری بھی شروع كردی ہے۔

واضح رہے كہ عارفہ صديقی نے استاد نذر حسين سے شادی كے بعد گلوكاری اور اداكاری كو خيرباد كہہ ديا تھا البتہ كچھ عرصہ قبل جب ان كے شوہر كا انتقال ہوا تو انہوں  نے نوجوان گلوكار تعبير علی سے شادی كرلی تھی، جن كے كہنے پر عارفہ صديقی نے كئی سال بعد گلوكاری شروع كردی ہے اور جلد ہی وہ اس كا عملی مظاہرہ بھی كريں گی۔
|لاہور:  اداکارہ وماڈل عینی جعفری نے کہا ہے کہ فلم بین فضول اچھل کود کے بجائے معیاری تفریح چاہتے ہیں۔ 

’’ایکسپریس‘‘سے گفتگو کرتے ہوئے عینی جعفری نے کہا کہ دیکھا جائے تواس وقت باکس آفس کی ترجیحات بدل چکی ہیں، فلم بین فضول اچھل کود کے بجائے معیاری تفریح چاہتے ہیں۔ انہوں نے کہا کہ فلم میکنگ میں زیادہ نئے لوگ ہی ہیں جو جدید ٹیکنالوجی کے ساتھ منفرد موضوعات کو ہی ترجیح دے رہے ہیں، انھوں نے ہی فلم انڈسٹری کومخصوص حصار سے نکالا۔ ان کی یہی سوچ نے پاکستان فلم انڈسٹری کے لیے آکسیجن کا کام کیا۔

عینی جعفری نے کہا کہ ’’میں ہوں شاہد آفریدی‘‘ ڈیبیو فلم تھی۔ اس فلم کے باکس آفس پرکامیابی نے پاکستانی فلموں میں سرمایہ کاری کرنے والوں کی حوصلہ افزائی کی۔ مذکورہ فلم نے کروڑوں کے بجٹ سے بننے والی بالی ووڈ فلموں کوٹف ٹائم دیا۔ اسی طرح کی فلمیں اگرمعمول کے مطابق بنائی جائیں توہم بہت جلد پاکستانی فلموں کا کھویا ہوا مقام واپس حاصل کرسکتے ہیں۔
اداکارہ نے کہا کہ میں کوشش کرتی ہوں کہ جب کوئی پروجیکٹ سائن کروں تو اس میں اپنے کردار پرمحنت کروں ۔ جہاں تک بات وسائل کی ہے توپھر وسائل کے ساتھ اسکرپٹ،میوزک اور کاسٹنگ سمیت ہر شعبہ کا مضبوط پپیپر ورک ہونا ضروری ہے، ان میں سے کہیں بھی ذرا سی کوتاہی کا خمیازہ پوری ٹیم کو بھگتنا پڑتا ہے جب کہ وقت کے ساتھ فلم میکنگ میں بہتری آتی جارہی ہے، ہر کوئی ایک دوسرے سے منفرد نظر آنے کے لیے محنت کر رہا ہے۔

ایک سوال کے جواب میں عینی جعفری نے کہا کہ پاکستانی فنکاروں میں ٹیلنٹ کی کوئی کمی نہیں ہے۔ بس اسکرپٹ اورکہانی جاندارہونے کی ضرورت ہے۔ جہاں تک بات فلم اور ڈرامے کے مزاج میں فرق کی ہے تواس کیلیے وقت درکارہے۔ یہ سب کچھ راتوں رات تبدیل نہیں ہوگا۔

اداکارہ نے کہا کہ اس وقت ہماری فلم انڈسٹری ایک طرح سے ابتدائی دورمیں ہے اورکچھ عرصہ بعد یہی لوگ ایسی فلمیں پروڈیوس کرنے لگیں گے کہ پھردنیا بھر کے فنکار اور فلم میکر یہاں کام کرنے کی خواہش رکھنے کے ساتھ ساتھ کوپروڈکشن کیلیے بھی پیچھے پیچھے ہوں گے۔
|ممبئی: بھارت کے مشہور ترین مزاحیہ شو’ فیملی ٹائم ود کپل‘ کو بند کر دیا گیا۔

بھارت کے معروف کامیڈین کپل شرما کے ستارہ آج کل گردش میں ہیں،کپل ساتھی فنکار سنیل گروور (ڈاکٹر گلاٹی) سے لڑائی اور پھر سابقہ گرل فرینڈ اور صحافی کے ہراساں کرنے کی وجہ سے شدید ذہنی دباؤ کا شکار ہیں، مزید ستم یہ کہ کپل کی خراب صحت کی وجہ سے فلم ’باغی ٹو‘ کی کاسٹ سمیت متعدد سپر اسٹار کا سیٹ پر طویل انتظار کے بعد انتظامیہ کو پروگرام کی ریکارڈنگ کو کئی بار منسوخ بھی کرنا پڑا جس کی وجہ سے نہ صرف شو کی انتظامیہ بلکہ ٹی وی چینل کو بھی شرمندگی کا سامنا کرنا پڑا۔

بھارتی میڈیا رپورٹس کے مطابق سونی ٹی وی انتظامیہ کی جانب سے معروف کامیڈین کپل شرما کے شو ’فیملی ٹائم ود کپل‘ شو کو بند کرنے کا فیصلہ کیا گیا ہے۔ ذرائع کا کہنا ہے کہ شو بند کرنے کی وجہ کپل شرما کا غیر ذمہ درانہ رویہ اور صحافی کو کال کے ذریعے دی جانے والی گالیوں کا سوشل میڈیا پر وائرل ہونا ہے جب کہ کپل کی فون کال سے ثابت ہوتا ہے کہ کپل ذہنی طور پر پریشان ہیں۔
واضح رہے کہ گزشتہ روز کپل شرما کی جانب سے اپنی سابقہ گرل فرینڈ پریتی سموس اور صحافی کے خلاف ہراسانی کا الزام عائد کیا گیا تھا اور ٹوئٹر پر ایک ویب سائٹ کے ایڈیٹر کو گالیوں کے ذریعے تنقید کا نشانہ بنایا تھا۔
|ممبئی: بالی ووڈ اداکار کرینہ کپور نے اپنے بیٹے تیمور علی خان کو کرکٹر بنانے کی خواہش ظاہر کردی۔

بھارتی میڈیا رپورٹس کے مطابق بالی ووڈ کی نامور اداکارہ کرینہ کپور کا کہنا ہے کہ ’میں ہمیشہ ہی اداکارہ بننا چاہتی تھی اور اس پیشہ میں 18 سال کام کرنے کے بعد مجھے نہیں لگتا کہ میں کچھ اور کرنے کا سوچوں کیوں کہ میں اداکاری کے بغیر زندگی کا تصور ہی نہیں کر سکتی۔

کرینہ کا تیمور سے متعلق پوچھے گئے سوال پر کہنا تھا کہ تیمور کے جین میں کرکٹ اور اداکاری دونوں ہی شامل ہیں کیوں کہ تیمور کے دادا ٹائیگر پتوڈی بھارتی کرکٹ ٹیم کے کپتان تھے جب کہ اس کی نانی، والد اور میرا تعلق اداکاری سے ہے لیکن میری خواہش ہے کہ تیمور بڑا ہو کر کرکٹر بنے۔
واضح رہے کہ بالی ووڈ کی بے بو اور سیف علی خان کی اہلیہ کرینہ کپور کو بھارتی ریاست مہاراشٹر کی جانب سے مہاراشٹیرین ایوارڈ سے نوازہ گیا اور آج کل فلم ’ویر دی ویڈنگ ‘کی پرموشن میں مصروف عمل ہیں۔
|ممبئی: نامور بالی ووڈ اداکارہ سنی لیون نے پہلی بار اپنی شادی کی تصویر مداحوں کے ساتھ شیئر کی جس میں دلہن کے روپ میں سنی بے حد خوبصورت لگ رہی ہیں جب کہ تصویر کو چند ہی گھنٹوں میں لاکھوں بار دیکھا اور پسند کیا گیا ہے۔

بالی ووڈ کی بولڈ اور بے باک آئٹم گرل سنی لیون نے اپنی شادی کی سالگرہ کے موقع پر انسٹاگرام پر پہلی بار اپنی شادی کی تصویر شیئر کی جس میں سنی سرخ رنگ کے لہنگے میں بھاری زیورات پہنے ہوئے ہیں جب کہ آس پاس گلاب کی پتیاں ماحول کو مزید خوبصورت بنارہی ہیں۔

سنی لیون نے تصویر کے ساتھ پیغام لکھتے ہوئے کہا ’’7 سال قبل ہم نے ہمیشہ ایک دوسرے کا ساتھ دینے اورایک دوسرے سے محبت کرنے کاوعدہ کیا، میں  ڈینئل سے کہنا چاہتی ہوں میں آج تم سے پہلے سے بھی زیادہ محبت کرتی ہوں، زندگی کے اس خوبصورت اور دلچسپ سفر میں ہم ایک دوسرے کے ساتھ ہیں۔ شادی کی سالگرہ مبارک ہو۔‘‘
|ممبئی: بالی ووڈ کے باصلاحیت اداکار عرفان خان کے قریبی ذرائع کا کہنا ہے کہ کینسر کے مرض میں مبتلا اداکار کی حالت انتہائی تشویشناک ہے۔ 

بالی ووڈ کے ساتھ ہالی ووڈ میں بھی بہترین اداکاری کے جوہر دکھانے والے بھارتی فلم انڈسٹری کے باصلاحیت اداکار عرفان خان  نے گزشتہ ماہ افسوسناک خبر سناتے ہوئے کہا تھا کہ وہ نیورو اینڈو کرائن کینسر نامی موذی مرض میں مبتلا ہیں تاہم ان کی بیماری ابھی ابتدائی مرحلے میں ہے۔

بعد ازاں عرفان خان علاج کی غرض سے بیرون ملک چلے گئے تھے جہاں ان کا علاج جاری ہے لیکن بھارتی صحافی عمیر سندھو نے انکشاف کیا ہے کہ عرفان خان کی طبیعت مسلسل بگڑ رہی ہے اور وہ صحت یابی کی جانب جانے کے بجائے مزید بیمار ہوتے جارہے ہیں۔
اس خبرکوبھی پڑھیں: عرفان خان کینسر میں مبتلا

عمیر سندھو نے اداکار عرفان خان کے انتہائی قریبی ذرائع اور ان کے گھر والوں کی وساطت سے ٹوئٹ کرتے ہوئے کہا ’’عرفان خان کینسر کی ابتدائی نہیں بلکہ آخری اسٹیج پر ہیں جب کہ ڈاکٹرز کا خیال ہے کہ وہ ایک ماہ سے زیادہ عرصے تک زندہ نہیں رہیں گے‘‘۔
|لاہور: بر صغیر کے معروف گلوکار احمد رشدی کو دنیا سے بچھڑے 35 برس بیت گئے لیکن ان کی جادوئی آواز آج بھی مداحوں کے کانوں میں رس گھول رہی ہے۔

24 اپریل 1934 کو حیدرآباد دکن میں پیدا ہونے والے احمد رشدی قیام پاکستان کے بعد کراچی منتقل ہوئے اور پھر یہیں مستقل سکونت اختیار کر لی، انہیں بچپن سے ہی موسیقی سے لگاؤ تھا جسے دیکھتے ہوئے ان کے مرحوم والد کے ایک دوست نے انہیں موسیقی کی تعلیم دینے والے مقامی ادارے میں داخل کرایا جہاں اپنے وقت کے دورکے معروف موسیقار ایم اے رؤف اور اقبال قریشی موسیقی کی تعلیم دیا کرتے تھے اس کے علاوہ انہوں نے استاد نتھو خان سے کلاسیکی موسیقی سیکھی۔

احمد رشدی نے بھارتی فلم ’’عبرت‘‘ سے اپنے فنی سفر کا آغاز کیا اور اسی دوران ان کا خاندان کراچی آگیا اور پھر وہ ریڈیو پاکستان سے منسلک ہوگئے، احمد رشدی کو  1955 میں پاکستان کا قومی ترانہ پہلی مرتبہ گانے کااعزاز حاصل ہے۔ ریڈیو میں بچوں کی دنیا کے نام سے نشر ہونے والے پروگرام میں ان کے گائے ہوئے گانے ’’بندر روڈ سے کیماڑی‘‘ نے شہرت کی بلندیوں کو چھوا۔
فلم ’’انوکھی‘‘ میں گائے گئے گانے ’’میری لیلیٰ‘‘ نے انہیں مقبولیت کی بلندیوں پر پہنچا دیا۔ احمد رشدی نے پاکستان فلم انڈسٹری کے تمام ہیروز کے لئے گیت گائے لیکن وحید مراد پر ان کی آواز میں فلمائے گئے گیت کئی دہائیاں گزرنے کے باوجود آج بھی مقبول عام ہیں، جن میں ’’کوکو کورینا‘‘ اور ’’کچھ لوگ روٹھ کر بھی‘‘ جیسے گیت شامل ہیں۔ انہوں نے 583 فلموں میں 5 ہزار سے زائد نغموں کو اپنی آواز میں ڈھالا، انہوں نے ناصرف اردو بلکہ انگریزی، پنجابی، بنگلا، سندھی اور گجراتی زبانوں میں بھی سیکڑوں نغمے گائے۔  احمد رشدی کو برصغیر کا پہلا پاپ گلوکار ہونے کا بھی اعزاز حاصل ہے۔

1983 کو آج ہی کے روز احمد رشدی خالق حقیقی سے جاملے، لیکن ان کی رسیلی آوازآج بھی کروڑوں مداحوں کے کانوں میں رس گھولتی ہے۔
|ممبئی: بالی ووڈ پر راج کرنے والے تینوں خانز سلمان، شاہ رخ اور عامر خان پر ہر سال کروڑوں روپے کی سرمایہ کاری کی جاتی ہےرواں سال بھی تینوں خانز پر بھارتی فلم انڈسٹری نے اربوں روپے کی رقم لگائی ہے۔

بھارتی میڈیا کے مطابق فلموں کی کامیابی کی ضمانت سمجھے جانے والےبالی ووڈ کے تینوں خانزسلمان، شاہ رخ اور عامر خان پر بھارتی فلم انڈسٹری میں ہر سال اربوں روپے لگائے جاتے ہیں اور اتنا ہی نہیں اس رقم میں ہر سال اضافہ ہوتا جاتاہے کیونکہ بھارت کے علاوہ پوری دنیا کے شائقین بالی ووڈ کے کسی دوسرے اداکار کے مقابلے میں تینوں خانز کی فلمیں دیکھنا زیادہ پسند کرتے ہیں۔ اس سال  بھی تینوں خانز پر تقریباً600 کروڑ کی سرمایہ کاری کی گئی ہے جب کہ سلمان خان کی فلموں پر باقی دونوں خانز سے زیادہ تقریباً 230 کروڑ کی رقم لگائی گئی ہے۔ یہی وجہ ہے کہ سلمان کے جیل جانے کی صورت میں بھارتی فلمسازوں اور پروڈیوسروں کو اپنا پیسہ ڈوبنے کا خطرہ پیدا ہوگیا تھا تاہم دبنگ خان کی ضمانت کے باعث ان کی جان میں جان آئی۔
|لاہور:  اداکارہ وماڈل ثنا نے کہا ہے کہ دیکھا جائے تواس وقت پاکستان فلم انڈسٹری کونیا روپ دینے میں ٹیلی ویژن کے فنکاروں اور نئی نسل کے ہدایتکاروں نے غیر معمولی کردار ادا کیا ہے لیکن اس کے باوجود بھی سینئر فنکاروں کو ساتھ لیے بغیرپاکستان فلم انڈسٹری زیادہ لمبا سفر طے نہیں کرسکتی۔

اداکارہ ثنا نے’’ایکسپریس‘‘ سے گفتگوکرتے ہوئے کہا یہ سینئرفنکار ہی تھے جنہوں نے سیکڑوں یادگار فلموں میں خوبصورت کردار ادا کیے اور انھیں ناقابلِ فراموش بنایا، فلم اورٹی وی کے میڈیم میں کام کرنے والے فنکارپاکستانی ہیں اور ہمارے اپنے ہیں۔ ماضی کی بات کریں توٹیلی ویژن کے فنکاروں نے فلم انڈسٹری کو ہمیشہ اپنی عمدہ کارکردگی اور شان دار پرفارمنس سے مقبولیت دلوائی۔ ایسے ہی ٹی وی اور فلموں کے سینئر اور جونیئر فنکاروں کا سنگم جاری ہے۔ آج کے دورمیں بننے والی فلمیں جدید ٹیکنالوجی سے آراستہ ضرور ہیں لیکن اس گلدستے کی سجاوٹ اس وقت تک مکمل نہیں ہوتی، جب تک اس میں ہررنگ اورانداز کا پھول نہ سجایا جائے۔

ہم اگراپنے پڑوسی ملک کی بات کریں توآج بھی وہاں ہرنئی فلم میں نوجوان چہروں کو متعارف کروانے کا سلسلہ جاری ہے لیکن اس کے ساتھ ساتھ سینئرزکی صلاحیتوں سے استفادہ کرنے کا رجحان کم نہیں پڑا۔ اگراسی طرح نوجوانوں کے ساتھ ساتھ سینئرفنکاروں سے کام لیا جائے تواس سے نقصان نہیں بلکہ فائدہ ہوگا۔ انھوں نے کہا کہ  پاکستان فلم انڈسٹری کا ماضی بہت شانداررہا ہے۔ جہاں تک بات اس شعبے کے بحران کی ہے تویہ زندگی کا حصہ ہے۔
زندگی میں اتارچڑھاؤ توآتے رہتے ہیں لیکن سب سے ضروری بات یہی ہوتی ہے کہ ہم ثابت قدمی کے ساتھ اچھا کام کریں۔ ثنا نے مزید کہا کہ  میراتعلق پاکستانی فلم سے ہے اورمجھے اس پرفخر ہے۔ مجھے جب بھی اس شعبے کی بہتری کیلیے مدعو کیاجائے گا،میں اپنی تمام ترمصروفیات ترک کرکے اس کے ساتھ ہونگی۔ مگرجس طرح سے آج کے دورمیں نوجوان نسل سینئرفنکاروں کی صلاحیتوں سے استفادہ کے بجائے انھیں نظرانداز کر رہی ہے، جومیرے نزدیک ٹھیک بات نہیں ہے۔ ہم سب ایک ہیں اورہم سب مل کرہی پاکستان فلم انڈسٹری کو انٹرنیشنل مارکیٹ تک لے جاسکتے ہیں۔
|لاڑکانہ: شادی کی تقریب میں فائرنگ سےمقامی گلوکارہ ثمینہ سندھو جاں بحق ہو گئیں۔

ایکسپریس نیوز کے مطابق صوبہ سندھ کے شہر لاڑکانہ کے علاقے کنگاتھانہ کی حدود میں جونیجہ گوٹھ میں منگل اور بدھ کی درمیانی شب شادی کی تقریب میں ہوائی فائرنگ کے نتیجے میں مقامی گلوکارہ ثمینہ سندھو گولی لگنے سے زخمی ہو گئیں جنہیں چانڈکا اسپتال منتقل کیا گیا جہاں وہ زخموں کی تاب نہ لاتے ہوئے چل بسیں۔

واقع کی اطلاع ملتے ہی پولیس جائے حادثہ پر  پہنچی اور ایک ملزم طارق جتوئی کو حراست میں لے لیا۔ پولیس کاکہنا ہے کہ ملزم نشے میں دھت تھا اور نشے کی حالت میں ہوائی فائرنگ کی جس کی زد میں آکر گلوکارہ ثمینہ سندھو جاں بحق ہوگئی۔ گلوکارہ کی لاش پوسٹ مارٹم کے بعد ورثاء کے حوالے کر دی گئی۔
دوسری جانب وزیر داخلہ سندھ سہیل انور سیال نے واقعہ کا نوٹس لیتے ہوئے ایس ایس پی لاڑکانہ تنویر حسین سے رپورٹ طلب کرلی ہے۔
|ممبئی: فلم ’فرنگی‘ کے ہدایتکار نے کپل شرما کی گرل فرینڈ سے متعلق اہم انکشاف کیا ہے۔

بھارتی میڈیا رپورٹس کے مطابق معروف کامیڈین کپل شرما کی فلم ’فرنگی‘ کے ہدایت کار راجیو دھنگرا نے کپل کی گرل فرینڈ سے متعلق انکشاف کرتے ہوئے کہا کہ کامیڈین کو ذہنی مریض بنانے کی اصل قصور وار اُن کی  گرل فرینڈ پریتی سموس ہے کیوں وہ نہ صرف کپل کے شو بلکہ اس کی ذاتی زندگی میں بھی مداخلت کرتی ہے جب کہ پریتی نے مجھے بھی ہراساں کیا اور کپل کو میرے خلاف بھڑکانے کی بھی کئی بار کوشش کی۔

راجیو دھنگرا نے مزید انکشاف کیا کہ پریتی کو جب پتہ چلا کہ کپل اپنی دوست گنی چترات سے شادی کر رہا ہے تو اُس نے کپل شرما کو برباد کرنے کی ٹھان لی اور کپل کے تمام دوستوں کو اُس کے خلاف کردیا اور گزشتہ ایک سال میں کپل کی زندگی میں جتنے بھی تنازعات دیکھنے میں آئے ان سب میں پریتی ملوث ہے کیوں کہ اس نے مجھے کہا تھا کہ وہ کپل کو انڈسٹری سے باہر کردے گی۔
|ممبئی: نامور بالی ووڈ اداکاررنویر سنگھ نے دپیکا پڈوکون سے شادی کی تردید کرتے ہوئے کہا کہ رواں سال ان دونوں کا شادی کا کوئی ارادہ نہیں۔

بالی ووڈ میں پچھلے کچھ دنوں سے رنویر سنگھ اور دپیکا پڈوکون کی شادی کی افواہیں گرم ہیں، یہاں تک کہا جارہا تھا کہ دونوں رواں سال کے آخر میں سوئزرلینڈ کے خوبصورت مقام پر شادی کے بندھن میں بندھ جائیں گے۔ میڈیا میں گردش کرنے والی افواہوں کے مطابق دونوں کےوالدین آپس اس حوالے سے مشاورت بھی کرچکے ہیں ۔ دونوں اداکاروں کے مداح اپنے پسندیدہ اسٹارز کی شادی کا سن کر بے حد خوش تھے تاہم اب رنویر کے حالیہ بیان نے مداحوں کی خوشی پر پانی پھیردیا ہے۔

اس خبرکوبھی پڑھیں: رنویر، دپیکا نے اپنے خوابوں کا محل خرید لیا
حال ہی میں رنویر سنگھ نے ایک بھارتی میگزین کو دئیے جانے والے انٹرویو میں اپنی اور دپیکا کی شادی کی تردید کرتے ہوئے کہا ہےکہ ہم فی الحال شادی نہیں کررہے اور اس سال تو بالکل بھی نہیں تاہم میں مستقبل کے حوالے سے کچھ نہیں کہہ سکتا لہٰذا ہمارا کبھی شادی کرنے کا ارادہ ہوا تو ہم ضرور اعلان کریں گے۔

واضح رہے کہ اس سے قبل دپیکا پڈوکون بھی کہہ چکی ہیں کہ وہ اپنے کام کو سب سے اوپر رکھتی ہیں اور اس وقت وہ کام میں بے حد مصروف ہیں اور ان کے پاس شادی کیلئے وقت نہیں ہے۔
|ممبئی: بالی ووڈ کے دبنگ اداکار سلمان خان کے چاہنے والوں کا کہنا ہے کہ سلو میاں کسی اور کے گناہوں کی سزا اپنے سر پر لے رہے ہیں۔

گزشتہ ہفتے سلمان خان کو جودھ پور کی عدالت کی جانب سے کالے ہرن کے شکار کے 19 سال پرانے کیس میں 5 سال قید کی سزا سنائی گئی تھی جب کہ ان کے ساتھ نامزد دیگر اداکاروں سیف علی خان، تبو، نیلم اور سونالے باندرے کو بری کردیا تھا۔ باقی تمام اداکاروں کو آزاد کرکے صرف سلمان خان کو سزا دینے پر جہاں میڈیا میں چہ مہ گوئیاں ہوئیں وہیں سلمان کے چاہنےوالوں کا کہنا تھا کہ ان کے پسندیدہ اسٹار کو جان بوجھ کر سزادی گئی ہے۔ یہ بحث ابھی ختم نہیں ہوئی بلکہ اس میں نیا موڑ آیا ہے۔ کچھ سوشل میڈیا صارفین کا کہنا ہے کہ سلمان دراصل اصل مجرم کو بچانے کی کوشش کررہے ہیں۔

 اس خبرکوبھی پڑھیں:  سلمان خان کو 5 سال قید
سلمان خان کی حمایت میں جہاں سوشل میڈیا صارفین اپنے تبصرے کررہے ہیں وہیں نامور بھارتی اداکارہ و میزبان سیمی گریوال نے بھی سلمان کو بے گناہ قرار دیتے ہوئے کہا ہے’’سلمان خان کبھی کسی جانور کو نقصان نہیں پہنچا سکتے، بلکہ وہ جانوروں سے بے انتہا محبت کرتے ہیں، واقعے کا اصل مجرم بہت جلد بے نقاب ہوگا۔‘‘

ان کے ٹوئٹ پر صارفین کا کہنا تھا کہ ہمیں معلوم ہے سلمان کسی کو نقصان نہیں پہنچاسکتے، کیا اصل مجرم سیف علی خان ہیں اور اگر یہ سچ ہے تو مہربانی کرکے اس بارے میں سلمان خان کے والدین کو بتائیں تاکہ وہ اپنے بیٹےکو گناہ گار  کی حقیقت بتانے پر راضی کریں۔
|ممبئی: عالیہ بھٹ کی فلم’’راضی‘‘کا  ٹریلر جاری کردیا گیا ہے جس میں وہ پاکستان کے خلاف بھارتی جاسوس کے روپ میں نظر آئیں گی۔

پاکستان میں بھارتی مداخلت اور جاسوسی پر مبنی فلم ’’راضی‘‘کا ٹریلر جاری کردیا گیا۔ فلم میں عالیہ بھٹ ایک پاکستانی پولیس انسپکٹر کی بیوی اور بھارتی فیلڈ ایجنٹ سہمت کا کردار ادا کررہی ہیں جو اپنے شوہر کو دھوکا دیتے ہوئے بھارت کے لئے جاسوسی کا کام سرانجام دیتی ہے۔ 2 منٹ 21 سیکنڈ کے ٹریلر میں دکھایا گیا ہے کہ کیسے ایک معصوم لڑکی کو اپنے مقاصد کیلئے جاسوسی کی ٹریننگ دی جاتی ہے اور پاکستان کے اہم معاملات کی جاسوسی اور معلومات اکٹھا کرنے کیلئے استعمال کیا جاتا ہے۔
|پاکستانی جہاں بھی ہوں، وہ کمال کرتے ہیں۔

ایسا ہی باکمال شودبئی میں پاکستانی پروموٹرز نے منعقد کیا۔ جس میں بالی وڈ کی معروف پلے بیک سنگر الکا یاگنک اوربھنگڑا فیم پنجابی گلوکارگرورندھاوا کی لائیو پرفارمنس پردبئی میں بسنے والے غیرملکی کمیونٹی رات بھرجھومتی رہی۔ ایک طرف الکا یاگنگ کے مقبول فلمی گیت تھے تودوسری جانب گرو رندھاوا کے پنجابی گانوں نے نوجوانوں کو بھنگڑے ڈالنے اوررقص کرنے پرمجبورکئے رکھا۔

کوئی بالی وڈ کے مقبول فلمی گیت سُن کرمدہوش دکھائی دے رہا تھا توکوئی نوجوان نسل کے پسندیدہ گیتوں سے محظوظ ہورہا تھا۔ بس یوں کہئے کہ دبئی جیسے شاندارمقام پرجب پاکستانی پروموٹرزنے اپنی صلاحیتوں کے جوہردکھائے توپھروہاں بسنے والی پاکستانی، ہندوستانی کمیونٹی ہی نہیں بلکہ بنگلہ دیشی، سری لنکن، جاپانی، چائینیزاورفلپائن سے تعلق رکھنے والے افراد کی کثیرتعدادہال میں دکھائی دی۔
خوبصورت مقام پرہونے والے شومیں بھارتی گلوکاروں نے اپنی شاندارپرفارمنس سے شرکاء کولطف اندوزکیا،  فرمائشی گیتوںکاسلسلہ بھی رات بھی جاری رہا۔ تفصیلات کے مطابق دبئی میں بسنے والی پاکستانی اورہندوستانی کمیونٹی کوانٹرٹین کرنے کیلئے دبئی میں مقیم ایونٹ آرگنائزنگ کمپنی ’جے ڈبلیوڈی ‘ اورپاکستانی کمپنی’ٹی میکس‘ کی مشترکہ کاوش سے ایک گرینڈ میوزیکل شو منعقد کیا گیا۔ جس میں پرفارمنس کیلئے خاص طورسے بالی وڈ کی مقبول ترین پلے بیک سنگرالکا یاگنک اورپنجابی گلوکارگرو رندھاوا دبئی پہنچے۔ اس شومیں دونوں مقبول گلوکاروں کے علاوہ ’بگ باس‘ فیم علی قلی خان نے بھی خصوصی پرفارمنس دی۔

قابل ذکربات یہ تھی کہ اس میگا میوزک شومیں جہاں پاکستانی اورہندوستانی کمیونٹی کی بڑی تعداد پروگرام سے لطف اندوز ہونے کیلئے وہاں موجود تھی، وہیں بنگلہ دیشی، سری لنکن، فلپینی ، چائنہ اورجاپانیوں کی بڑی تعداد نے شوکوچارچاند لگا دیئے۔ پروگرام مقررہ وقت پرشروع ہوا اورجیسے ہی الکا یاگنک پرفارم کرنے کیلئے سٹیج پرپہنچیں توان کا بھرپوراستقبال کیا گیا۔ الکا یاگنک نے اپنے مقبول فلمی گیتوں کے ذریعے زبردست انٹری دی لیکن جیسے ہی نوجوان نسل کے مقبول گلوکارگرورندھاوا کوسٹیج پرپرفارمنس کی دعوت ملی توہر طرف سے ان کے گائے گیت ’’ کڑی لگدی لہوردی آ‘‘ کی گونج سنائی دی۔ نوجوانوں نے ان کی پرفارمنس کوخوب انجوائے کیا بلکہ ان کے ساتھ گیت بھی گائے۔

دبئی جیسے خوبصورت مقام پرکامیاب شوکرنے کے بعد ’’ایکسپریس‘‘سے گفتگوکرتے ہوئے انٹرنیشنل پروموٹر داؤد حسن، بینش اوراسد بیگ کا کہنا تھا کہ ہم نے کبھی سوچا نہ تھا کہ اس مشترکہ کاوش پراتنا اچھا رسپانس سامنے آئے۔ یہ تو ہماری توقعات سے بڑھ کرتھا۔ شائقین کی اتنی بڑی تعداد میں شرکت نے ہماری بہت حوصلہ افزائی کی ہے۔ یہی وہ لمحات ہیں جب انسان کومزید بہترکام کرنے کا حوصلہ ملتا ہے۔

ہم لوگ مل کرچھوٹے چھوٹے ایونٹس کا انعقاد توکرہی رہے تھے لیکن اس پیمانے پرلوگوںکے پیار نے ہمیں بہت بڑے پیمانے پر شو کرنے کا ہمت دی ہے۔ اس مرتبہ توہم نے مل کربولی وڈسے تعلق رکھنے والے فنکاروںکو مدعو کیا تھا لیکن اب بہت جلد پاکستان کے معروف گلوکاروں کے ساتھ یہاں میلہ سجائیں گے۔

ہم یہ بات بخوبی جانتے ہیں کہ پاکستانی فنکاروں کے چاہنے والے دبئی میں بڑی تعداد میں بستے ہیں اورجب ہم اپنے فنکاروں کا گلدستہ یہاں لے کرآئیں گے تواس کی خوشبو دبئی میں بسنے والی مختلف قومیں کے لوگوں کواپنی جانب ضرورمتوجہ کرے گی، ہم سمجھتے ہیں کہ پاکستان کا سافٹ امیج دنیا بھرمیں متعارف کروانے کیلئے اس سے بہترکوئی دوسراپلیٹ فارم نہیں ہوسکتا۔ انہوں نے کہا کہ الکا یاگنک اورگرو رندھاوا کے مطابق یہ ان کے یادگار شوز میں سے ایک ہے۔ کیونکہ جس طرح سے پبلک نے ان کی حوصلہ افزائی کی اورعمدہ پرفارمنس پرداد دی ، وہ واقعی برسوں یاد رہ جانے والی ہے۔
|ایشین کلچرل ایسوسی ایشن آف پاکستان کے زیر اہتمام اورلاہور آرٹس کونسل (الحمراء) کے تعاون سے ’ ایشین میڈیا اینڈ میلوڈی ایوارڈ‘ کے سیزن تھری کی تقریب الحمراء ہال میں منعقد ہوئی۔

اس رنگارنگ تقریب کوسیکرٹری جنرل ایشین کلچرل ایسوسی ایشن آف پاکستان اورچئیرمین ایوارڈز کمیٹی سید سہیل بخاری نے آرگنائز کیا۔ اس موقع پرجہاں مختلف شعبہ ہائے زندگی سے تعلق میںنمایاں کارکردگی انجام دینے والوں کو ایوارڈز سے نوازاگیا، وہیں عباس جٹ، گلاب،مسرورفتح ، توفیق شاہ اورآصف جاوید نے اپنی شاندار پرفارمنس سے تقریب کو چارچاندلگائے۔

فنکاروں کی جاندارپرفارمنس پرجہاں ’ونس مور‘کی آوازیں سنائی دیں، وہیں شرکاء کی بڑی تعداد جھومتی دکھائی دی۔ اس خوبصورت تقریب کی کمپئیرنگ کے فرائض اسلم سیماب نے نہایت خوبصورت انداز میں انجام دئیے اوران کے یادگارواقعات بھی حاضرین کی توجہ کا مرکز بنتے رہے۔
ایک طرف ایونٹ میں فنکاروںکی پرفارمنس ، جس میں ورسٹائل ڈانس گروپ نے صوفی پرفارمنس پیش کی اور کیلاش رقص پیش کرکے زبردست داد وصول کی، وہیں گلوکارہ گلاب علی، اقصیٰ نور، فروا، انیلا سحر ، عباس جٹ، امن علی، لیجنڈ گلوکار مہدی حسن کے شاگردِ آصف جاوید نے غزل سنا کرخوب داد سمیٹی، گلوکارہ صومی خان اور مسرور فتح علی خان نے بہترین پرفارمنس پیش کی اوریہ سلسلہ دیرتک جاری رہا، وہیں ایشین میلوڈی ایوارڈز کی جیوری کی جانب سے گلوکارعباس جٹ کوبہترین (فوک سنگر)،فیاض خان ورسٹائل گروپ کو بہترین ( کوریوگرافر )، خرم بھٹی بہترین ( ریکارڈسٹ)کے ایوارڈز دئیے گئے۔

اس موقع پرایشئین میڈیا ایند میلوڈی ایوارڈکے سیزن تھری میں شعبہ صحافت سے وابستہ افرادکوبھی خصوصی ایوارڈز دیئے گئے، جن میں روزنامہ ایکسپریس کے قیصرافتخارکے علاوہ محمد ریاض ، سید ساجد یزدانی ، شجر الدین شجر، اعجاز بٹ ، طاہر انجم ، رانا خالد قمر، وقار اشرف، علی بخاری ( پبلک ریلیشنگ)، اقبال چوہدری، نثار صدیقی، شہباز میاں، شکیل زاہد، زین مدنی حسینی، ٹھاکر لاہوری سمیت دیگرشامل تھے۔
|فن موسیقی میں پاکستان کا نام ہمیشہ ہی سنہرے حروف سے لکھا جائے گا کیونکہ بے پناہ مسائل سے دوچاراس ملک کے فنکاروں نے اپنی صلاحیتوں کے بل پرایسے کارنامے انجام دیئے ہیں اور آج بھی دے رہے ہیں کہ ان پررشک آتا ہے۔

استاد نصرت فتح علیخاں مرحوم کا نام کسی تعارف کا محتاج نہیں ہے۔ انہوں نے جس طرح سے اپنے میوزک کے ذریعے پوری دنیا کوپاکستان کی جانب متوجہ کیا، اس کی کوئی دوسری مثال نہیں ملتی۔ یہ ان کا فن ہی ہے جوآج بھی بہت سے نوجوانوں کیلئے مشعل راہ بنا ہوا ہے۔

آج بھی بہت سے نوجوان گلوکاران کے گائے گیت گا کرعوام میں بے حد مقبولیت حاصل کررہے ہیں۔ لیکن یہ سلسلہ کوئی نیا نہیں ہے، بلکہ یہ توان کے زندگی سے ہی جاری ہے۔ ایسے ہی گلوکاروں میں ایک نام کراچی سے تعلق رکھنے والے معروف گلوکارنعیم عباس روفی کا بھی ہے۔ جن کی گائیکی سے استاد نصرت فتح علی خاں کی جھلک نمایاں ہوتی ہے۔ وہ جس شدت، چاہت اوراحترام سے استادنصرت فتح علی خاں کے گیت ، غزلیں اورقوالیاں پیش کرتے ہیںِ، اس پرسننے والے جھومتے دکھائی دیتے ہیں۔
یہی وجہ ہے کہ نعیم عباس روفی کی شکل میں آج بھی نصرت فتح علیخاں کا فن زندہ ہے۔ ایک طرف توانہیں موسیقی کی تمام باریکیوں سے آشنائی ہے اورپھرآواز کے اتارچڑھاؤ کے ساتھ ساتھ سُروں سے کھیلنے کے فن پربھی انہیں خوب مہارت حاصل ہے۔

یہی وجہ ہے کہ دنیا بھرمیں جب نعیم عباس روفی اپنے اس بینڈ کے ہمراہ پرفارم کرنے کیلئے جاتے ہیں ، جوپہلے استاد نصرت فتح علیخاں کے ساتھ پرفارم کرتا تھا، توشائقین کی بڑی تعداد نعیم عباس روفی کوہی ان کا جاں نشین سمجھتی ہے۔ گزشتہ دنوں نعیم عباس روفی لاہورمیں تھے اس دوران انہوں نے ’’ایکسپریس‘‘ کو انٹرویو دیتے ہوئے میوزک، سیاست اورملکی حالات کے حوالے سے دلچسپ گفتگوکی، جوقارئین کی نذرہے۔

نعیم عباس روفی کا کہناہے کہ شوبزانڈسٹری کو مارنے والے ہمارے ملک کے سیاستدان ہیں۔ موجودہ دورمیں جب پاکستانی چینلز کی بھرمارہے لیکن پرائم ٹائم میں انٹرٹینمنٹ کا کوئی پروگرام ٹیلی کاسٹ نہیں ہوتا۔ شام سات بجے سے رات گیارہ بجے تک سیاسی تجزیے جاری رہتے ہیں۔

پہلے مجھ سمیت ملک کی اکثریت کوصرف صدر اوروزیراعظم کے نام پتہ ہوتے تھے یا پھربہت کم تعداد میں وزراء اعلیٰ کے بارے میں جانتے تھے مگر آج توچینلز پر وفاقی اورصوبائی وزراء کے علاوہ مشیران اوردیگررہنما ایسی بحث ومباحثہ کرتے دکھائی دیتے ہیں، لیکن پروگرام کے اختتام پرکوئی حل بھی نہیں ملتا۔اب تودل چاہتا ہے کہ ہم لوگ سیاست کریں اورسیاستدان ٹی وی چینلز پرایکٹنگ۔ جہاں تک میری بات ہے تومجھے سیاست سے کوئی دلچسپی نہیں ، کبھی سیاست کی جانب آنے کا خیال بھی نہیں آیا۔

ہمارے لئے اس سے بڑا کوئی لمحہ فکریہ نہیں ہوسکتا کہ صرف ایک ہی پروگرام ’کوک سٹوڈیو‘ہے، جوصرف اورصرف میوزک کے حوالے سے پیش کیا جا رہا ہے۔ ایسے میں پاکستان میں میوزک انڈسٹری کی ترقی تودوربحالی بھی ممکن نہیں ہے۔ اسی لئے تومیوزک سے وابستہ لوگوں کی اکثریت پڑوسی ملک جانے کوترجیح دیتے ہیں۔

ان کویہ بات سمجھ آچکی ہے کہ جب کسی سنگرپرپڑوسی ملک کی چھاپ لگتی ہے تواس کے فن کویہاں سراہا جاتاہے، وگرنہ وہ جتنا بھی ٹیلنٹڈ ہوجائے اس کا گانا سننا توایک طرف اس کی کوئی بات تک سننا گوارا نہیں کرتا۔ اس وقت دیکھا جائے تو میوزک کا کوئی ایسا چینل نہیں ہے کہ جہاں پرسینئراورنوجوان گلوکاراپنا کام پیش کرسکیں، لائیوشوزکا انعقاد نہیں کیا جا رہا۔ آج کے دورمیں اچھے سے اچھا گلوکار موجود ہے لیکن اس کے پاس ایسے پلیٹ فارم نہیں ہیں کہ وہ اپنا کام متعارف کرواسکے۔

انہوں نے کہا کہ میوزک کے شعبے میں ایک دورایسا بھی آیا تھا کہ جب بہت سے لوگ اس پروفیشن میں آئے اورتھوڑا سا نام بنانے کے بعدوہ کسی دوسرے شعبے میں جاگھسے۔ انہوں نے میوزک کے شعبے میں جونام بنایا اس کی بیس پرانہوں نے فرنچائزبنا لی ہیں اوراب وہ کسی اور انداز سے نوٹ کما رہے ہیں۔ کیونکہ وہ لوگ اس پروفیشن کوصرف استعمال کرنے کیلئے آئے تھے۔

دیکھ لیجئے کسی نے ہسپتال بنایا اورکسی نے سکول بنانے کوترجیح دی، کوئی سیاست کرنے لگا اورکوئی این جی اوچلا رہا ہے۔ یہ سب جعلی لوگ تھے ، انہیں پتہ تھا کہ اس شعبے میں ان کا سکوپ بس اتنا ہی ہے۔ جواچھے تھے وہ اسی شعبے سے وابستہ رہیں گے اورحالات جیسے بھی ہوجائیں وہ گاتے ہی دکھائی دینگے۔ اس کی بڑی وجہ یہ ہے کہ ان کا مقصد صرف ایک ہی تھا اور وہ میوزک کرنے کیلئے آئے ہیں اورآخری دم تک میوزک ہی کرتے رہیں گے۔

نعیم عباس روفی نے کہا کہ مجھے میرے ملک پاکستان نے اتنا کچھ دیا کہ مجھے ضرورت نہیں کہ میں اپنے فن کوبالی وڈ تک لے کرجاؤں۔ میرے پاس آج جوعزت، شہرت اور مقام ہے، وہ پاکستان کی بدولت ہے، جس پرمجھے بہت فخر ہے۔ اس لئے مجھے نہ پہلے کبھی یہ خیال آیا کہ بالی وڈ میں جاؤں اورنہ ہی مستقبل میں کوئی جانے کا ارادہ ہے۔ جہاں تک بات

راحت فتح علی خاں اورعاطف اسلم کی ہے توان کودنیا بھرمیں بطوربالی وڈ سنگرجانا اورپسند کیا جاتا ہے۔ اگرہم ان کے دنیا بھرمیں ہونے والے شوز کا جائزہ لیں تووہ صرف اورصرف بھارتی پروموٹرزارینج کرتے ہیں۔ ان شوزمیں ویسے توبڑی تعداد میں پاکستانی کمیونٹی شرکت کرتی ہے لیکن جب ہم اپنے ملک کے فنکاروں کے ساتھ پروگرام کرنے کیلئے باہرجاتے ہیں تووہ لوگ گھروں سے باہر ہی نہیں نکلتے۔

اس کی بڑی وجہ یہ بھی ہے کہ ہمارے پروموٹرزکوشوزکا انعقاد نہیں آتا۔ حالانکہ بھارتی پروموٹرزکودنیا بھرمیں شوبیچنے کا اندازہم نے ہی سیکھایا۔ عُمرشریف واحد آرٹسٹ تھے ، جن کے ساتھ جب ہم شو کیلئے امریکہ، کینیڈا، برطانیہ اوردیگرمقامات پرجاتے توہزاروں کی تعداد میں لوگ وہاں پہنچتے۔ لیکن آج اس انداز میں بھارتی پروموٹرز شوکررہے ہیں اورخوب پیسہ کمارہے ہیں۔

پاکستانی فلم میں میوزک کے بحران کی وجہ بتاتے ہوئے نعیم عباس روفی نے کہا کہ ہمارے پاس ایک میوزک ڈائریکٹرجب ہٹ ہوتا ہے توسب پروڈیوسراس سے کام کرانے کوترجیح دیتے ہیں۔ جبکہ بھارت میں کسی ایک میوزک ڈائریکٹرکونہیں بلکہ دوسرے میوزک کمپوزرز سے بھی کام لیا جاتا ہے۔ یہ توسوچنے اورسمجھنے کی بات ہے کہ ایک میوزک کمپوزر

ہرطرح کا میوزک ترتیب نہیں دے سکتا۔ جب ایک میوزک ڈائریکٹرپر ایک ساتھ پانچ سے سات فلموں کا میوزک بنانے کی ذمہ داری آن پڑے تووہ کسی ایک سے بھی انصاف نہیں کرپاتا۔اس کے علاوہ موجودہ دورمیں ریہرسلزکروانے کا رواج بھی ختم ہوچکا ہے۔ یہی نہیں لابی سسٹم بھی اپنے عروج پرہے۔ جومیوزک ڈائریکٹر ہٹ ہوجاتا ہے پھروہ اپنی ٹیم کے علاوہ کسی دوسرے سے کام نہیں لیتا۔ حالانکہ ہرگیت کوہرکوئی نہیں گاپاتا۔ اس بات کا اگرتھوڑا ساخیال رکھا جائے تومختلف آوازاوراندازوالے سنگرزبھی پاکستانی میوزک کوآگے بڑھانے میں مددگارثابت ہوسکتے۔

انہوں نے آخرمیں بتایا کہ بالی وڈ اورپاکستانی میوزک میں فرق کی ایک بڑی وجہ یہ بھی ہے کہ بھارت میں میوزک پرکسی قسم کی پابندی نہیں ہے لیکن ہمارے ہاں بہت سی چیزوںکو مدنظررکھتے ہوئے میوزک ترتیب دیا جاتاہے۔ یہ واضح فرق ہے جس کی وجہ سے بالی وڈ ہم سے بہت آگے جا چکا ہے۔ مگراس کا یہ قطعی مطلب نہیں ہے کہ ہمارے پاس ٹیلنٹ نہیں ہے۔ دیکھاجائے تووسائل اورپابندیوں کے باوجود ہمارے ملک کے گلوکاروں، سازندوں، میوزک ڈائریکٹراورتکنیکی عملے نے اپنی ایک منفردشناخت بنائی ہے جس پرہم سب کوفخرکرنا چاہئے۔
|ممبئی: فلم’باہو بلی‘ سے شہرت پانے والے اداکار پربھاس نے رشتہ ازدواج میں منسلک ہونے کی تیاری پکڑ لی ہے۔

ہندی فلم انڈسٹری میں اب تک سب سے زیادہ کمائی کرنے والی فلم ’باہو بلی ٹو‘ نے اداکار پربھاس کو شہرت کی بلندیوں پر پہنچا دیا تھا یہی وجہ ہے کہ متعدد ہدایت کاروں کی جانب سے انہیں بالی ووڈ میں بھی متعارف کروانے کی خبریں گردش کرنے لگیں بعد ازاں فلم کی کامیابی کے بعد پربھاس کی ’باہو بلی ٹو‘ کی ساتھی اداکارہ انوشکا شیٹھی کے ساتھ شادی کی افواہیں اڑائی گئیں۔

بھارتی میڈیا رپورٹس کے مطابق ایک بار پھر سے اداکار پربھاس کی شادی کی خبریں زیرگردش ہیں اور کہا جارہا ہے کہ معروف اداکار ہزاروں رشتے ٹھکرانے کے بعد ساؤتھ انڈین فلم کے اداکار چرانجیوی کی بھتیجی  اداکارہ نہاریکا کونیڈیلا سے شادی کر رہے ہیں۔
دوسری جانب اداکار چرانجیوی نے اپنی بھتیجی کی شادی کی تردید کرتے ہوئے کہا کہ نہاریکا کی تمام تر توجہ اپنے کیریئر پر موکوز ہے اور اُن کا  شادی کا کوئی ارادہ بھی نہیں ہے اور ہم بھی یہی چاہتے ہیں کہ وہ اپنی توجہ کیریئر پر ہی رکھے جب کہ لوگوں کو اس طرح کی منفی خبروں پر کان نہیں دھرنے چاہئے۔
|ممبئی: معروف کامیڈین کپل شرما کو ہراساں کرنے والے صحافی کے لیے شلپا شندے میدان میں آگئیں۔

نامور مزاحیہ اداکار کپل شرما نے گزشتہ چند روز قبل اپنے ٹوئٹس میں  نیوز ویب سائٹ کے ایڈیٹر وکی لالوانی اوراپنی سابق دوست پریتی سموس اور ان کی بہن مینیجر نیتی کے خلاف زبرستی 25 لاکھ روپے مانگنے، غلط اور بے بنیاد خبریں پھیلانے پر پولیس میں شکایت درج کرائی تھی لیکن کپل کو صحافی کے لیے نامناسب الفاظ کے استعمال پر شدید تنقید کا نشانہ بنایا گیا یہی وجہ ہے کہ بگ باس 11 کی فاتح شلپا شندے کپل شرما کی حمایت میں میدان میں آگئی ہیں۔

بھارتی میڈیا رپورٹس کے مطابق بگ باس 11 کی فاتح شلپا شندے کا کپل شرما کی حمایت کرتے ہوئے کہنا تھا کہ کسی کو بھی گالیاں دینا درست نہیں جب کہ سب ہی فنکار جانتے ہیں کہ صحافی وکی لالوانی اپنے سوالات سے کتنا ٹارچر کرتا ہے، تمام  فنکاروں سے درخواست کرتی ہوں کہ وہ اس حوالے سے اپنے تلخ تجربات کو منظرعام پر لے کر آئیں۔
شلپا شندے نے کہا کہ کچھ تو مسئلہ ضرور ہے کیوں کہ اتنا قابل فنکار اس طرح کی حرکات نہیں کرسکتا ویسے بھی ہم انسان ہیں غلطی کس سے نہیں ہوتی ، گالی کون نہیں دیتا، برائے مہربانی تمام میڈیا حضرات کپل کو معاف کردیں۔
|ممبئی: بالی ووڈ سلطان سلمان خان کو اُن کے مداحوں نے آبدیدہ کردیا۔

بالی ووڈ اداکار سلمان خان کو چند روز قبل کالے ہرن شکار کیس میں جودھ پور کی عدالت نے 5 سال قید کی سزا سنائی تھی تاہم دو روز بعد انہیں ضمانت پر رہا کردیا گیا، دبنگ خان رہائی کے فوراً بعد ممبئی پہنچے تو وہاں اُن کی توقعات کے برعکس مداحوں کی جانب سے  پرتپاک استقبال کیا گیا، جس نے سلو میاں کو آبدیدہ کردیا۔
|فیصل آباد: اداکارہ شیزا بٹ کی گاڑی پر دو مسلعح موٹرسائیکل سواروں نے فائرنگ کی تاہم وہ محفوظ رہیں۔

ایکسپریس نیوز کے مطابق معروف اسٹیج اداکارہ شیزا بٹ قاتلانہ حملے میں بال بال بچ گئیں۔ پولیس کے مطابق اداکارہ فیصل آباد کے منروا تھیٹر سے ہوٹل جارہی تھیں کہ راستے میں ان کی گاڑی پر 2 مسلح موٹرسائیکل سواروں نے فائرنگ کردی اور موقع سے فرار ہوگئے، حملے میں شیزا بٹ محفوظ رہیں تاہم ان کی گاڑی کو شدید نقصان پہنچا۔

شیزا بٹ پر قاتلانہ حملے کی اطلاع جنگل میں آگ کی طرح پھیل گئی اور اداکارہ کے دیگر ساتھی اور مداح بھی جائے حادثہ پر پہنچ گئے، شیزا بٹ کے خاوند عبدالمجید کی مدعیت میں تھانہ جھنگ بازار میں نامعلوم افراد کے خلاف مقدمہ درج کرلیا گیا ہے۔
واضح رہے کہ گزشتہ سال بھی اداکارہ شیزا بٹ پر فائرنگ کی گئی تھی تاہم خوش قسمتی سے محفوظ رہیں۔
|ممبئی: کالے ہرن شکار کیس میں رہائی کے بعد سلمان خان نے گزشتہ روز ریس 3 کے اداکار سلیم خان  کی سالگرہ منائی اور خوب ہلہ گلہ کیا۔

بالی ووڈ اداکار سلمان خان کو چند روز قبل کالے ہرن شکار کیس میں جودھ پور کی عدالت نے 5 سال قید کی سزا سنائی تھی تاہم دو رات جیل میں گزارنے کے بعد ہفتہ کو انہیں ضمانت پر رہا کردیا گیا، دبنگ خان رہائی کے فوراً بعد ممبئی پہنچے جہاں انہوں نے فلم ’ریس 3‘ میں شامل اداکار سلیم خان کی سالگرہ منائی۔
|ساڑھی ایک ایسا پہناوا ہے کہ جب سے یہ وجود میں آیا ہے، اس کا دور کبھی ختم نہیں ہوا۔

دیگر پہناوے آئے اور وقت گزرنے کے ساتھ ساتھ اپنی کشش اور دل چسپی کھو بیٹھے، مگر ساڑھی وہ سدا بہار پہناوا ہے جس کا رواج آج بھی اسی طرح برقرار ہے جس طرح برسوں پہلے تھا۔ برصغیر میں ساڑھی زیب تن کرنا خواتین کی بڑی تعداد کا معمول ہے۔

شادی بیاہ اور اس سے جُڑی تقاریب کے مواقع پر تو خاص طور سے خواتین ساڑھی کا ہی انتخاب کرتی ہیں اور اسے بڑے اہتمام اور سلیقے سے زیب تن کرتی ہیں۔ پہلے پہل ساڑھیوں کے بلائوز اور آستینیں چھوٹی ہوتی تھیں، لیکن وقت کے ساتھ ساتھ اب یہ رجحان بدل گیا۔ اب ساڑھیوں کے بلائوز بڑے اور آستینیں کہنیوں سے نیچے تک ہوتی ہیں۔
ساڑھی کی ابتدا کے بارے میں کہا جاتا ہے کہ یہ وادی سندھ کی تہذیب کی ایک اہم علامت ہے۔ کچھ ماہرین یہ بھی کہتے ہیں کہ ساڑھی قدیم سندھی تہذیب کا پہناوا ہے۔ اس بات کی تصدیق وادی سندھ کے کھنڈرات میں موجود ایک مجسمے سے ہوتی ہے جس نے ساڑھی پہنی ہوئی ہے۔ اس وقت سے لے کے اب تک ساڑھی کو خواتین نے اپنے پسندیدہ لباس میں شامل کر رکھا ہے ۔شادی بیاہ کی تقریبات کے لیے ساڑھی خواتین کا ہر دل عزیز پہناوا ہے۔
|لاہور: معروف گلوکارہ و اداکارہ رابی پیرزادہ نے کہا ہے کہ دوسرے ممالک کے ساتھ مل کرفلمسازی کا جو سلسلہ شروع ہوا ہے اس کے آئندہ بہترین نتائج سامنے آئیں گے۔

’’ایکسپریس‘‘ سے گفتگو کرتے ہوئے رابی پیرزادہ نے کہا کہ اس وقت ہمارے ملک میں نوجوان فلم میکرز کی بڑی تعداد عمدہ کام کررہی ہے۔ اچھے موضوعات پرخوبصورت چہروں کے ساتھ جوفلمیں سینما گھروں کی زینت بن رہی ہیں، ان سے فلم انڈسٹری کونئی سمت مل رہی ہے۔

رابی پیرزادہ نے کہا کہ اچھے موضوعات کے ساتھ ساتھ اس وقت پکچرائزیشن پربھی خاص توجہ دی جارہی ہے۔ یہی نہیں جدید ٹیکنالوجی بھی پاکستانی فلم کوبحران سے نکالنے میں اہم کردارادا کر رہی ہے۔ انھوں نے کہا کہ اس وقت سب سے زیادہ سوچ طلب بات یہ ہے کہ فلم بنانے والوں کی اکثریت کا تعلق ڈرامہ انڈسٹری سے ہے اسی لیے فلم کے رنگ میں ٹیلی فلم یا ڈرامے کا رنگ نمایاں لگتا ہے۔ اس پر اگر تھوڑی سی توجہ دی جائے تواس سے خاصی بہتری لائی جاسکتی ہے۔
اداکارہ نے کہا کہ نوجوان فلم میکرز کویہ بات سمجھنی چاہیے کہ فلم کا سکرپٹ، اسکرین پلے ، ڈائیلاگ ڈلیوری اور پکچرائزیشن ٹی وی ڈرامہ سے بالکل ہی مختلف اور فاسٹ ہوتی ہے۔ اچھی بات یہ ہے کہ دنیا بھرمیں جدید فلم میکنگ کو ہمارے فلم میکرز بھی اچھی طرح جاننے لگے ہیں۔ اب انھیں صرف فلم میکنگ دوسرے شعبوں کے بارے میں بھی پیپرورک کرنے کی ضرورت ہے۔

اداکارہ رابی پیرزادہ نے کہا کہ ماضی میں فلم انڈسٹری کے بحران کی اصل وجہ بھی یہی تھی کہ ہم نے مستقبل کے حوالے سے کوئی پلان تیار ہی نہیں کیا تھا ، اب جب حالات بہتری کی طرف جارہے ہیں تو اس کو مزید مستحکم بنانے کیلیے ابھی سے کام کرنا ہوگا۔

رابی پیرزادہ نے کہا کہ اللہ کا شکر ہے کہ ’’شورشرابہ‘‘ اور ’’پیار کی ایف آئی آر‘‘ سمیت جن تین پروجیکٹس میں کام کر رہی ہوں وہ سبھی فلمیں ہیں۔ ان میں ڈبیو فلم ’’شورشرابہ‘‘ میں میرے کام کی تعریف کی گئی جبکہ ’’پیار کی ایف آئی آر‘‘ میں معمر رانا، اربازخان سمیت ان فیورٹ اسٹارز کے ساتھ اسکرین شیئرکر رہی ہوں جن کی فین تھی۔
| ممبئی: معروف کامیڈین کپل شرما کی سابقہ گرل فرینڈ نے دعویٰ کیا ہے کہ کپل سنگین بیماری میں مبتلا ہیں۔

بھارتی میڈیا رپورٹس کے مطابق نامور مزاحیہ اداکار کپل شرما کی سابقہ گرل فرینڈ پریتی سموس نے دعویٰ کیا ہے کہ کپل شرما گزشتہ کئی ماہ سے ذہنی بیماری کا شکار ہیں میں نے کئی بار اُن سے بات کرنے کی کوشش کی اور انہوں نے مجھ سے ملاقاتیں بھی کی ہیں جس کے بعد مجھے احساس ہوا کہ کپل اب ویسے نہیں ہیں جیسے وہ ایک سال پہلے تھے۔

یہ خبر بھی پڑھیں: کپل شرما کا سابق دوست پر ہراساں کرنے کا الزام
پریتی سموس نے دعویٰ کیا کہ کپل ذہنی تناؤ کا شکار نہیں ہیں بلکہ وہ دماغی بیماری میں مبتلا ہیں یہی وجہ ہے کہ وہ خودکشی کرنے کا بھی سوچتے ہیں اور جب بھی اُن سے بات کرو وہ ایک ہی موضوع پر بات کرتے ہیں اور بار بار ایک ہی بات دہراتے ہیں، انھیں علاج کی ضرورت ہے کیوں کہ میں ڈرتی ہوں کہیں وہ اس بیماری میں اپنے ساتھ کچھ کر نہ بیٹھیں جس سے ہم اپنے دوست کو کھو دیں۔
|ممبئی: نامور بالی ووڈ اداکارہ انوشکا شرما کو بھارتی فلم انڈسٹری کیلئے نہایت کم عمر میں غیر معمولی خدمات سر انجام دینے پر بھارت کے معتبر ترین ’داداصاحب پھالکے‘ایوارڈ سے نوازاجائے گا۔

’داداصاحب پھالکے‘ایوارڈکا شماربھارتی سینما انڈسٹری کے سب سے بڑے اور معتبر ایوارڈز میں ہوتا ہے، ہرسال یہ ایوارڈ ’نیشنل فلم ایوارڈ‘کی تقریب میں بھارتی فلم انڈسٹری کیلئے غیر معمولی خدمات انجام دینےپر دیا جاتا ہے۔ اس ایوارڈ کا انعقاد معلومات اور نشریات کے وزیرکی جانب سے کیاجاتا ہے۔

اس خبرکوبھی پڑھیں: انٹر پاس کوہلی کی اہلیہ انوشکا شرما کتنی تعلیم یافتہ؟
فلم’بینڈ باجابارات‘،’اے دل ہے مشکل‘،’پی کے‘اور’سلطان‘جیسی کامیاب فلموں میں اداکاری کے جوہر دکھانے والی 29 سالہ اداکارہ پروڈکشن کے شعبے میں بھی کافی نمایاں کام کرچکی ہیں۔ ان کی پروڈکشن کمپنی ’’کلین سلیٹ فلمز‘کے بینر تلے اب تک تین فلمیں’این ایچ 10‘، ’فلوری‘ اور ’پری‘ ریلیز ہوچکی ہیں اور تینوں فلموں کو شائقین کی جانب سے مثبت ردعمل موصول ہواتھا۔ انوشکا شرما نے محض 25 سال کی عمر میں اپنی پروڈکشن کمپنی کاآغاز کیا تھااور اس کے ساتھ وہ بالی ووڈ کی کم عمر ترین پروڈوسر بن گئی تھیں، یہی وجہ ہے کہ ’داداصاحب پھالکے فاؤنڈیشن‘نے رواں سال یہ اعزاز انوشکا شرما کو دینے کا فیصلہ کیاہے۔
|ممبئی: بالی ووڈ کے نامور مزاحیہ اداکار کپل شرما نے بھارتی نیوز ویب سائٹ کے ایڈیٹر سمیت اپنی سابق دوست اوران کی بہن پردھوکا دینےاور ہراساں کرنے کے سنگین الزامات لگاتے ہوئے پولیس میں شکایت درج کرادی۔

بھارتی میڈیا کے مطابق کپل شرما ان دنوں ایک بار پھر اپنی ٹوئٹس کو لے کر خبروں میں ہیں، جن میں انہوں نے نیوز ویب سائٹ کے ایڈیٹر وکی لالوانی کو بری بھلی سنائی ہیں۔ کپل شرما نے لالوانی اوراپنی سابق دوست پریتی سموس اور ان کی بہن مینیجرنیتی کے خلاف پولیس میں شکایت درج کراتے ہوئے الزام لگایا ہے کہ ان کی سابق دوست پریتی اورایڈیٹر وکی نے ان سے 25 لاکھ روپے لینے کی کوشش کی اورجب میں نے دینے سے منع کیا تومیرے خلاف غلط اور بے بنیاد خبریں پھیلا کر مجھے بدنام کرنے کی کوشش کی،  جس کی وجہ سے میں  ذہنی طور پر ہراساں اور پریشان  ہوا۔
|آڑو کھانا
عائشہ عمر۔ حیدر آباد

خواب: میں نے خواب میں دیکھا کہ میرے شوہر دفتر سے واپسی پر کچھ چیزیں لے کر آتے ہیں اور جلدی سے ریفریجریٹر میں رکھ دیتے ہیں۔ پھر وہ کپڑے بدل کر کھانے کی میز پر آتے ہیں۔ ہم سب میاں بیوی اور بچے میز کے گرد بیٹھ کر کھانا کھاتے ہیں۔ تو پھر میرے شوہر بتاتے ہیں کہ میں آپ کے لئے آڑو لایا ہوں اور وہ ریفریجریٹر میں رکھ آیا ہوں۔ میں جلدی سے دو آڑو نکال کر میز کے اوپر رکھ دیتی ہوں اور پھر چھری سے ان کو کاٹ کر سب کے سامنے رکھ دیتی ہوں۔ آڑو بڑے میٹھے ہوتے ہیں اور مزیدار بھی۔ میرے بچے بڑے شوق سے کھاتے ہیں اور پھر میری آنکھ کھل جاتی ہے۔

تعبیر:۔ اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے آپ کے رزق میں اضافہ ہو گا۔ آپ کو مال اور نعمت سے نوازا جائے گا۔ آپ کے ہاں اللہ تعالیٰ ایک نیک فرزند عطا فرمائیں گے جس سے آپ کے خاندان کی عزت اور وقار میں اضافہ ہو گا۔ کاروبار میں برکت ہو گی۔ آپ کے مال اور وسائل میں بھی بہتری آئے گی۔ آپ نماز پنجگانہ ادا کیا کریں اور کثرت سے یا حی یا قیوم کا ورد بھی کیا کریں۔
روشن آنکھیں
حاجی غلام سرور، سکھر
خواب: میں نے دیکھا کہ میں بزرگوں کے مزار پر ہوتا ہوں اور وہاں پر محفل میلاد ہو رہی ہوتی ہے۔ اور خاص طور پر ذکر مبارک ہو رہا ہوتا ہے جس کو سن کر میری آنکھیں پر نم ہو جاتی ہیں۔ پھر میں اپنے آپ کو اپنے کمرے میں دیکھتا ہوں اور اس کے بعد جا کر شیشہ دیکھتا ہوں تو میری آنکھیں بہت زیادہ روشن ٰنظر آتی ہیں جو میرے لئے بہت بڑا اعزاز ہوتا ہے کہ اللہ تعالیٰ کو میری آنکھوں سے آنسوؤں کا بہہ جانا پسند آتا ہے اور پھر میری آنکھ کھل جاتی ہے۔

تعبیر:۔ اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے آپ کو کسی بزرگ سے روحانی فیض ملے گا۔ آپ متقی اور پرہیز گار ہوں گے۔ آپ کے رزق میں اضافہ ہو گا جس سے آپ کے مال اور وسائل میں بھی بہتری آئے گی۔ آپ کو اپنے حلقہ احباب میں عزت اور توقیر ملے گی۔ آپ نماز پنجگانہ ادا کیا کریں اور کثرت سے یا حی یا قیوم کا ورد کیا کریں۔

بچھو دیکھنا
جاوید اقبال۔ جام پور
خواب:۔ میں نے خواب میں دیکھا کہ میں اپنے کمرے میں زمین پر بیٹھا ہوا ہوتا ہوں۔ نہ جانے کمرے میں ایک بچھو کہاں سے آ جاتا ہے۔ میں اس بچھو کو دیکھ کر مارنے کیلئے کوئی چیز ڈھونڈتا ہوں تو مجھے اپنے کمرے میں کوئی چیز نہیں ملتی پھر میں باہر سے ایک ڈنڈا اٹھا کر لاتا ہوں تو مجھے بچھو نظرنہیں آتا۔ وہ بچھو نہ جانے کہاں غائب ہو جاتا ہے اور تلاش کے باوجود نہیں ملتا۔ میں اس پریشانی میں کھڑا ہو جاتا ہوں۔ پھر میری آنکھیں کھل جاتی ہیں۔

تعبیر: یہ خواب اس بات کو ظاہر کرتا ہے کہ اللہ نہ کرے کوئی شخص اچانک دشمن بن جائے گا جو آپ کو نقصان پہنچانے کی کوشش کرے گا۔ آپ کی طبیعت میں رنج و ملال بھی پیدا ہو سکتا ہے۔ آپ کے ذہن کے اوپر ایک خوف اور پریشانی آ سکتی ہے جس سے آپ کو صدمہ اور تکلیف بھی اٹھانی پڑے گی۔ آپ کے کاروبار میں کوئی بندش یا رکاوٹ بھی پیدا ہو سکتی ہے جس سے آپ کے مال اور وسائل میں کمی آ سکتی ہے۔ آپ نماز پنجگانہ ادا کیا کریں اور ہر نماز کے بعد کثرت سے استغفار بھی کیا کریں۔

کرکٹ کھیلنا
انیس احمد۔ کراچی
خواب:۔ میں نے دیکھا کہ میں اپنے چند دوستوں کے ساتھ ایک میدان میں ہوتا ہوں۔ میرے ایک دوست کے پاس بیٹ اور بال ہے پھر ہم سب دوست مل کر کرکٹ کھیلنا شروع کر دیتے ہیں۔ ہمارے کچھ دوست باؤلنگ کیلئے تیار ہو جاتے ہیں۔ میں بیٹنگ کیلئے جاتا ہوں اور میرا ایک دوست باؤلنگ شروع کردیتا ہے۔ میں ایک زور دار ہٹ لگاتا ہوں۔ میدان میں کافی لوگ جمع ہو جاتے ہیں اور ہمارا میچ دیکھتے ہیں۔ پھر میری آنکھ کھل جاتی ہے۔

تعبیر:۔ اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے آپ کو امتحان میں کامیابی ملے گی۔کوئی خوشخبری ملنے کا امکان ہے جس کام کو آپ ذوق وشوق سے کریں گے۔ اس کا انجام بھی بہتر ہوگا۔ نوکری ملنے کا امکان ہے۔ کاروبار میں برکت ہوگی جس سے آپ کے مال اور وسائل میں اضافہ ہوگا۔آپ نماز پنجگانہ ادا کیاکریں اور کثرت سے یا حی یا قیوم کا ورد جاری رکھیں۔

بال سفید دیکھنا
چودھری حاکم علی، سرگودھا
خواب :۔ میں نے خواب میں دیکھا کہ میں اپنے کمرے میں ہوتا ہوں اور چارپائی سے اٹھ کر واش روم میں جاتا ہوں تو شیشہ میں اپنی شکل کو دیکھتا ہوں۔ میں نے دیکھا کہ میرے سر کے تمام بال سفید ہو چکے ہیں۔ میں باربار دونوں ہاتھ سفید بالوں پر لگاتا ہوں پھر میں سوچتا ہوں کہ کل صبح کو میرے سر کے تمام بال کالے تھے مگر اب سب سفید ہوگئے ہیں۔ میں اسی سوچ میں ہوتا ہوں کہ آنکھ کھل جاتی ہے۔

تعبیر:۔ اچھا خواب ہے جواس بات کو ظاہر کرتاہے کہ آپ کی عزت اور توقیر میں اضافہ ہوگا۔آپ کا مرتبہ بلند ہوگا۔ گھر میں راحت اور سکون ملے گا۔ آپ کے کاروبار میں برکت ہوگی جس سے آپ کے مال اور وسائل میں اضافہ ہوگا۔آپ نماز پنجگانہ ادا کیاکریں اور کثرت سے یا حی یا قیوم کا ورد جاری رکھیں۔

کپڑوں کو آگ لگ جاتی ہے
نسرین بیگم، کوئٹہ
خواب:۔ میں نے دیکھا کہ میں اپنے باروچی خانے میں ہوتی ہوں اور بچوں کے لئے ناشتہ بنا رہی ہوں کہ میرے دوپٹہ میں آگ لگ جاتی ہے اور جلد ہی میرے کپڑوں میں پھیل جاتی ہے۔ میری بڑی بیٹی جلدی سے آتی ہے اور ایک کمبل میرے اوپر ڈال کر آگ کو بجھانے کی کوشش کرتی ہے۔ پھر تھوڑی دیر میں آگ بجھ جاتی ہے۔آگ سے میرے کپڑے جسم سے چپک جاتے ہیں اور میں رونا شروع کر دیتی ہوں۔ میری آنکھ کھل جاتی ہے۔

تعبیر:۔ یہ خواب اس بات کو ظاہر کرتا ہے کہ اللہ نہ کرے کوئی پریشانی غم یا خوف کا سامنا کرنا پڑ سکتا ہے۔ آنکھوں اور جسم کے کسی حصہ کو نقصان پہنچنے کا اندیشہ ہے کوئی بندش یا رکاوٹ ہو سکتی ہے۔کاروبارمیں بھی کمی آسکتی ہے جس سے آپ کے مال اور وسائل میں کمی آسکتی ہے۔ آپ نماز پنجگانہ ادا کریں اور کثرت سے استغفار کریں اور صدقہ و خیرات بھی کریں۔

باغ میں ہد ہد کی آواز
احمدمختار، شیخوپورہ
خواب:۔ میں نے خواب میں دیکھا کہ صبح سیر کیلئے اپنے گھر کے قریبی سرسبز اور خوبصورت باغ میں ہوں۔ وہاں بہت سے پرندے ہوتے ہیں۔ بہت سے درخت ہیں۔ ان درختوں کے نیچے سے گزرتا ہوں۔ درخت کے اوپر ہد ہد بیٹھی ہوتی ہے اور وہ اپنی میٹھی آواز میں اللہ تعالیٰ کی حمد وثناء بیان کر رہی ہوتی ہے۔ میں اس درخت کے پاس کھڑا اس کی آواز سے لطف اندوز ہو رہا ہوتا ہوں۔ پھر میری آنکھ کھل جاتی ہے۔

تعبیر:۔ اچھا خواب ہے جو اس بات کو ظاہر کرتاہے کہ کوئی دلی مراد پوری ہوگی۔کسی کام کے سلسلہ میں آپ کو کامیابی ہوگی۔ علم وحکمت میں اضافہ ہوگا۔ کاروبارمیں اضافہ ہوگا اور آپ کی تنگدستی اور پریشانی دور ہوگی۔آپ کے کاروبار میں برکت ہوگی جس سے آپ کے مال اور وسائل میں اضافہ ہوگا۔آپ نماز پنجگانہ ادا کیاکریں اور کثرت سے یا حی یا قیوم کا ورد جاری رکھیں۔کچھ صدقہ اور خیرات بھی کریں۔

نیاز بو کا پودا دیکھنا
احمد علی، رحیم یار خان

خواب:۔ میں نے دیکھا کہ میں اپنے ایک دوست کو ملنے کیلئے اس کے گھر جاتا ہوں۔ اس کا گھر بہت بڑا ہوتا ہے اور اس نے گھر کے باہر کافی تعداد میں پھول اور پودے لگا رکھے ہیں۔ ان میں کچھ پودے نیاز بو کے بھی ہوتے ہیں۔ نیاز بو کی بڑی اچھی خوشبو ہوتی ہے جس سے مجھے کافی زیادہ راحت ملتی ہے۔ میں تمام پودوں کو دیکھتا ہوں جس میں کافی تعداد میں پھول بھی ہوتے ہیں۔ تو پھر میری آنکھ کھل جاتی ہے۔

تعبیر:۔ اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے آپ کو خوشخبری ملے گی۔ اللہ تعالیٰ آپ کو فرزند عطا فرمائے گا جس سے آپ کے خاندان کو عزت اور وقار ملے گا۔ آپ کی دین و دنیا دونوں میں بہتری آئے گی۔ آپ کے رزق میں اضافہ ہو گا اور آپ کے مال اور وسائل میں بھی بہتری آئے گی۔ آپ کو اپنے مقاصد میں کامیابی ملے گی۔ آپ نماز پنجگانہ ادا کیا کریں اور کثرت سے یا شکور یا عزیز کا ورد بھی جاری رکھیں۔

کھیت میں سکے ملتے ہیں
چوہدری شہباز ، اوکاڑہ
خواب: میں نے دیکھا کہ میں اپنے کھیت میں ہل چلا رہا ہوتا ہوں۔ اچانک میرے ہل کی نوک کسی چیز سے ٹکراتی ہے۔ وہاں سے زمین کو کھودتا ہوں تو مجھے زمین سے کچھ تانبے کے سکے ملتے ہیں۔ میں ان تمام کو اس جگہ سے باہر نکالتا ہوں اور ان سے مٹی اتارتا ہوں۔ یہ سکے کافی پرانے ہوتے ہیں۔ پھر میری آنکھ کھل جاتی ہے۔

تعبیر: اچھا خواب ہے جو اس بات کو ظاہر کرتا ہے کہ اللہ تعالیٰ کی مہربانی سے آپ کو مقدمے میں فتح نصیب ہو گی۔ آپ کے رزق میں اضافہ ہو گا جس سے آپ کے مال اور وسائل میں بھی بہتری آئے گی۔ آپ نماز پنجگانہ ادا کیا کریں۔ اور کثرت سے یا حی یا قیوم کا ورد بھی کیا کریں۔ رات کو سونے سے پہلے نبی کریم صلی اللہ علیہ وآلہ وسلم کی سیرت پاک کا مطالعہ کیا کریں۔
|اسلام آباد: ترک حکومت نے لاہورکے بعداب دوسرے مرحلے میں وفاقی دارالحکومت اسلام آباد اورکراچی میں بھی ترکش کلچرل سینٹرز قائم کرنیکی حکمت عملی تیار کر لی۔

ذرائع کے مطابق ترک سرکاری ادارے ترکش کلچرل انسٹیٹیوٹ نے وزارت اطلاعات وقومی ورثہ کوتحریری طورپرآگاہ کیاہے کہ صدر رجب طیب اردوان اورسابق وزیرعظم نواز شریف میں دوستانہ تعلق قائم ہے،ترکی نے پاکستان میں مختلف شعبوں میں خطیرسرمایہ کاری کی ہے اورمستقبل میں تعاون بڑھائیں گے۔

واضح رہے کہ کلچرل سینٹرز کیلئے جگہ حکومت پاکستان مہیاکریگی جبکہ تعمیر کیلیے سرمایہ ترک حکومت فراہم کریگی۔
|کراچی: نامور پاکستانی اداکار حمزہ علی عباسی کی فلم’’پرواز ہے جنون‘‘کا پہلا پوسٹر جاری کردیا گیا۔

حب الوطنی کے جذبے سے بھرپور پاک فضائیہ کی فلم’’پرواز ہے جنون‘‘کا پہلا پوسٹر جاری کردیا گیا ہےجس میں فلم کے مرکزی ہیروحمزہ علی عباسی  پاک فضائیہ کے جوان کے روپ میں نہایت پر کشش نظر آرہے ہیں۔ دلچسپ بات یہ ہے کہ فلم میں حمزہ علی عباسی کے کردار کانام بھی’’حمزہ‘‘ہی ہے جو ان کی یونیفارم پر لگے بیج میں واضح نظرآرہا ہے۔

ہدایت کار حسیب حسن کی فلم’’پرواز ہے جنون‘‘کی کہانی پاکستان ایئر فورس کے جوانوں کی کامیابیوں اور ان کی زندگی کے ارد گرد گھومتی ہے۔ فلم کی سپورٹنگ کاسٹ میں پاکستان ایئرفورس(پی اے ایف)کے حقیقی جوان، کیڈٹس اور فائٹر پائلٹس شامل ہیں۔ فلم کے مرکزی اداکار حمزہ علی عباسی کا کہنا ہے کہ فلم’’پرواز ہے جنون‘‘میں کام کرنا ان کیلئے باعث اعزاز ہےاس فلم کے ذریعے ہم دنیا کے سامنے پی اے ایف کا چہرہ سامنے لاسکیں گے۔
|لاہور: اداکارہ وماڈل میگھا نے کہا ہے کہ پاکستانی فنکاروں کو بالی ووڈ میں ایسا کیا ملتا ہے وہ ابھی تک کسی کی سمجھ میں نہیں آیا۔ 

’’ایکسپریس‘‘سے گفتگوکرتے ہوئے میگھا نے کہا کہ پاکستانی فنکاروں کو نام، پیسہ ، شہرت تویہاں کام کرنے سے بھی ملتا ہے لیکن بالی ووڈ میں انہیں ایسا کیا ملتا ہے وہ ابھی تک کسی کی سمجھ میں نہیں آیا۔ اب تک جوہم دیکھ چکے ہیں کہ پاکستانی فنکاروں کی جہاں انتہا پسند ہندوئوں کی تنظیم شیوسینا سے پٹائی کرائی گئی ہویا پھر ان سے بطور’’سزا ‘‘ پیسے چھین لیے گئے ہوں۔ ان کوکوئی فرق نہیں پڑتا۔ بس پرواہ ہے تو اتنی کہ کسی طرح اُڑھ کربالی ووڈ تک پہنچ جائیں۔

میگھا نے کہا کہ یہی صورتحال گزشتہ کئی برسوں سے ہمارے سامنے ہے، جو پاکستان کی اکثریت کے لیے تکلیف دہ بھی ہے۔ ان کی بے پناہ کاوشوں کے باوجود بھارتی شوبز انڈسٹری نے پاکستانی فنکاروں کو بین کرنے کے لیے مہم تیز کردی ہے۔
اداکارہ نے کہا کہ اب ہمارے وہ فنکارجوخود کوپاکستانی نہیں بلکہ بالی ووڈ اسٹارکہلوانا پسند کرتے ہیں، وہ کیا کرینگے ؟ کیا وہ اب حالات کی وجہ سے پاکستان سے ’’حب الوطنی ‘‘ کا جذبہ لے کرعوام کے سامنے آئیں گے یا وہ اس بار اس بات کوسمجھ چکے ہیں کہ وہ جتنے مرضی بڑے فنکاربن جائیں لیکن رہیں گے پاکستانی ہی۔ اس لیے میں سمجھتی ہوں کہ ہر ایک پاکستانی کواپنے پاک وطن سے عشق کرنا چاہیے۔

میگھا کا کہنا تھا کہ ہم دنیا میں جہاں بھی چلے جائیں لیکن ہماری پہچان ہمارے ملک سے ہی ہوتی ہے۔ میگھا نے کہا کہ بلاشبہ ہمارے ملک کے فنکار اور گلوکار ٹیلنٹ میں بالی ووڈ والوں سے کہیں زیادہ بہترہیں اوروہ اپنی فنکارانہ صلاحیتوں کا لوہا بھی منواچکے ہیں مگربالی ووڈ والوں کی شرانگیزیاں کسی بھی لمحے کم نہیں ہوتی۔ اس لیے ضروری ہے کہ اپنے ملک میں کام کرنے کوترجیح دیں۔
|لاہور: ڈسٹری بیوشن کلب کے زیر اہتمام بالی ووڈ اسٹار عرفان خان کی نئی فلم ’’ بلیک میل‘‘ سنیماؤں کی زینت بن گئی۔

منفرد موضوعات کی حامل فلموں میں بے ساختہ اداکاری سے عالمی شہرت حاصل کرنے والے بھارت کے مایہ ناز فنکار عرفان خان کی نئی فلم ’’ بلیک میل ‘‘ گذشتہ روز پاکستانی سنیماؤں میں نمائش کے لیے پیش کردی گئی ہے۔

ڈائریکٹر ابھینے دیو کی زیر ہدایت بنی یہ فلم ایک شادی شدہ جوڑے کی زندگی میں پیش آنے والے حیرت انگیز واقعات کا احاطہ کرتا ہے فلم میں عرفان خان نے ایک ایسے سیلز مینیجر کا کردار ادا کیا ہے جس کی بیوی پس پردہ دھوکہ دے کر کسی دوسرے شخص کے ساتھ چکر چلانے میں مصروف ہوتی ہے اور یہی سے شروع ہونے والی بلیک میلنگ کئی دیگر ایسے معاشرتی سچائیوں کو شائقین کے سامنے لاتی ہے جس سے شائقین دنگ رہنے پر مجبور ہوجاتے ہیں۔
فلم کی دیگر اسٹار کاسٹ میں کرتی کلہاری ، دیویا دتہ، اروندھے سنگھ اور اومی ویدیا نمایاں ہیں نامور فنکارہ ار میلا مٹونڈکر کا آئٹم سانگ ’’ بے وفا بیوٹی ‘‘ فلم کی ہائی لائٹ بن کر سامنے آیا ہے گیت کے ذریعے ار میلا مٹونڈکر کی 10برس کے وقفے کے بعد پردہ سیمیں پر واپسی ہو رہی ہے اور مذکورہ گیت شائقین میں پہلے ہی بے پناہ مقبولیت حاصل کرچکا ہے۔
|ممبئی: بھارت کے معروف کامیڈین سنیل گروور کو گزشتہ دنوں پیش آنے والے واقعے کے بعد ساتھی فنکار کپل شرما کی یاد ستانے لگی۔

بھارت میں سب سے زیادہ دیکھے جانے والا مقبول ترین کامیڈی شو ’کامیڈی نائٹ ود کپل‘ دنیا بھر میں اپنی مثال آپ تھا لیکن گزشتہ سال سے سنیل اور کپل شرما کے جھگڑے کی وجہ سے نہ صرف شو کو بند کرنا پڑا بلکہ اب دونوں کامیڈین الگ الگ شو کرنے پر مجبور ہیں لیکن اس کے باوجود ماضی کی حسین یادوں کی وجہ سے سنیل گروور کو کپل شرما کی یاد ستانے لگی۔

بھارتی میڈیا رپورٹس کے مطابق مشہور کامیڈی پروگرام ’دی کپل شرما شو‘ میں ڈاکٹر گلاٹی کا کردار نبھانے والے اداکار سنیل گروور کا کہنا ہے کہ اُن کو ساتھی اداکار کپل شرما سے کوئی شکایت نہیں ہے کیوں کہ ہماری بہت اچھی ٹیم تھی، ہم نے بہت اچھا وقت گزارا ہے اور ماضی میں ایک ساتھ بہت کام کیے ہیں جب کہ اُن حسین یادوں اور محبت سے بڑھ کر میرے نزدیک کوئی چیز نہیں۔
یہ خبر بھی پڑھیں: کپل شرما کو نیا شو راس نہ آیا

سنیل گروور نے کہا کہ کپل کے لئے میرے دل میں کوئی نفرت اور نہ ہی کوئی بغض ہے کپل صحتیاب رہیں لوگوں کو ہنساتے رہیں کیوں کہ یہ بہت اچھا کام ہے۔

واضح رہے کہ کپل شرما گزشتہ ایک سال قبل مارچ میں مالبرن سے بھارت واپسی پر دوران پرواز سنیل گروور سے دست و گریباں ہوگئے تھے جس کے بعد جھگڑا اتنا بڑھ گیا کہ شو کو بند کردیا گیا تھا۔
|اپنی گلابی انگریزی کے باعث ہمیشہ لوگوں کی تنقید کا نشانہ بننے والی پاکستان کی خوبرو اور سینئر اداکارہ میرا نے فرفر انگریزی بول کر دیکھنے والوں کو حیران کردیا۔

اداکارہ میرا کا شمار پاکستان فلم انڈسٹری کی صف اول کی اداکاراؤں میں ہوتا ہے،  تاہم میرا گزشتہ کافی عرصے سے فلموں یا اداکاری کی وجہ سے نہیں بلکہ انگلش بولنے کی کوشش کے باعث خبروں میں رہتی آئی ہیں۔ اپنی گلابی اور ٹوٹی پھوٹی انگریزی کے باعث میرا ہمیشہ ہی لوگوں کی توجہ کامرکز بن جاتی ہیں، جب کہ میڈیا پر کئی بار ان کا مذاق بھی اڑایا جاتا ہے۔ تاہم اب میرا نے فر فر انگریزی بول کے تمام لوگوں کے منہ بند کرادئیے ہیں۔

اداکارہ میرا کی حال ہی میں جاری ہونے والی ایک ویڈیو سوشل میڈیا پر وائرل ہورہی ہے جس میں وہ ایک ایونٹ کے دوران برطانوی نشریاتی ادارے بی بی سی کے صحافی سے شائستہ انگریزی میں بات کرتی ہوئی نظر آرہی ہیں۔
اداکارہ میرا نے انٹرویو کے دوران اپنے تمام چاہنے والوں سے درخواست کرتے ہوئے کہا کہ انہیں ٹوئٹر اور انسٹاگرام پر فالو کریں۔ میرا بی بی سی کے نمائندے سے بات کرتے ہوئے نہ صرف بہت بااعتماد نظر آئیں بلکہ بہت خوبصورت بھی لگ رہی تھیں۔
|جودھ پور: نایاب کالے ہرن شکار کے کیس میں سزا یافتہ سلمان خان کو ضمانت پر رہا کردیا گیا ہے۔

بھارتی ریاست راجستھان کے شہر جودھ پور میں ڈسٹرکٹ اینڈ سیشن جج رویندرا کمار کھتری نے سلمان خان کی جانب سے دائر درخواست پر پہلے سے محفوظ فیصلہ سناتے ہوئے ان کی ضمانت منظور کرلی۔ قانونی تقاضے پورے ہونے کے بعد دبنگ خان کو جیل سے رہا کردیا گیا۔

ڈسٹرکٹ اینڈ سیشن کورٹ کے جج رویندرا کمار نے سلمان خان کی ضمانت کی درخواست منظور کی جب کہ انہیں 25، 25 ہزار روپے کے 2 مچلکے عدالت میں جمع کرانے کا حکم دیا۔
اس خبرکوبھی پڑھیں: سلمان خان کو 5 سال قید

سلمان خان کو دو روز قبل نایاب کالے ہرن کے شکار کیس میں مجسٹریٹ عدالت کے جج دیو کمار کھتری نے سزا سنائی تھی جب کہ جودھ پور ڈسٹرکٹ اینڈ سیشن جج رویندرا کمار جوشی نے گزشتہ روز سلمان خان کی درخواست ضمانت پر فیصلہ محفوظ کرتے ہوئے سماعت ایک دن کیلئے ملتوی کردی تھی۔

اس  خبرکوبھی پڑھیں: رات سے بھوکے سلو میاں نے ناشتہ بھی نہ کیا

دوسری جانب راجستھان ہائیکورٹ کی جانب سےسلمان خان کو جیل بھیجنے والے مجسٹریٹ عدالت کے جج دیو کمار کھتری اور سلمان کی درخواست ضمانت پر فیصلہ محفوظ کرنے والے ڈسٹرکٹ اینڈ سیشن جج رویندرا کمار جوشی سمیت 87 ڈسٹرکٹ ججوں کا تبادلہ کردیا گیا ہے۔ بھارتی میڈیا کے مطابق یہ معمول کی کارروائی ہے، ہر سال 15 سے 30 اپریل تک ججز کے تبادلے کیے جاتے ہیں۔

اس خبرکوبھی پڑھیں: سلمان خان کو جیل بھیجنے والے جج کا تبادلہ

واضح رہے کہ  بالی ووڈ کے سلطان سلمان خان کو دوروز قبل 19 سال پرانے نایاب کالے ہرن شکار کے کیس میں بھارتی ریاست راجستھان کے شہر جودھ پور کی مقامی عدالت نے قصوروارٹہراتے ہوئے 5 سال قید اور 10 ہزار روپے جرمانے کی سزاسنائی تھی۔
|لاہور: اداکارہ وماڈل ایمن خان نے کہا ہے کہ فلم میں کام کرنے سے انکار نہیں مگر اس کے لیے اسکرپٹ پڑھنے کے بعد ہی ہاں یا ناں کا فیصلہ کروں گی۔

’’ ایکسپریس ‘‘ سے گفتگوکرتے ہوئے ایمن خان کا کہنا ہے کہ اداکارہ کی حیثیت سے میرے نزدیک فلم اور ٹی وی میں کوئی زیادہ فرق نہیں۔ ٹی وی کی طرح فلم میں ورائٹی آگئی ہے ہر فلم میکر دوسرے منفرد کام کرنے کیلیے کوشاں ہے۔ ان کی یہی کوشش کافی حد تک کامیاب بھی ہورہی ہے۔

ایمن خان نے کہا کہ فلم اور ٹی وی دیکھنے والوں کے مزاج کا کچھ پتہ نہیں ہوتا کہ وہ انھیں کون سا آئیڈیا پسند آجائے۔کچھ لوگ موجودہ ٹی وی ڈرامہ سیریلز اورسٹ کا م کا موازانہ ماضی سے کرتے ہوئے اپنی رائے دیتے ہیں حالانکہ موجودہ دور میں 24گھنٹے نان سٹاپ ٹی وی چینلز حالات حاضرہ سمیت انٹرٹیمنٹ کے پروگرام دکھا رہے ہیں۔ اس کے باوجود چند ایک ٹی وی ڈرامہ سیریلز اورسٹ کام لوگوں میں بے حد مقبول ہیں۔
اداکارہ کا کنہا تھا کہ وقت کے ساتھ بہت کچھ بدل جاتا ہے، ہماری فلم بھی تیزی کے ساتھ بہتری کی طرف جا رہی ہے۔ ٹی وی ، فلم اورماڈلنگ سے تعلق رکھنے والے معروف اسٹارز کے ساتھ بین الاقوامی معیار کی فلمیں بنائی جارہی ہیں۔ انہوں نے کہا کہ فلم میں کام کرنے سے انکار نہیں مگر اس کے لیے سکرپٹ پڑھنے کے بعد ہی ہاں یا ناں کا فیصلہ کروں گی۔ اگرسکرپٹ پسند آگیا توپھرکردارکی ڈیمانڈ کے مطابق کام کرنے کیلیے محنت کروں گی۔

ایمن خان نے کہا کہ نئے ٹیلنٹ کو کریڈت جاتا ہے کہ جنہوں نے ناتجربہ کار ہونے کے باوجود فلم میکنگ کے مردہ جسم میں روح پھونکی۔ ان کی یہ محنت رنگ لائی اور فلم انڈسٹری کی رونقیں کسی حد تک بحال ہوگئی ہیں۔
|جودھ پور: بھارتی ریاست راجستھان کی عدالت نے سلمان خان کو کالے ہرن شکار کیس میں 5 سال قید اور 10 ہزار روپے جرمانے کی سزا سنادی ہے۔

بالی ووڈ سپر اسٹار سلمان خان پر الزام تھا کہ انہوں نے 19 سال قبل 1998 میں راجستھان کے شہر جودھ پور میں فلم’’ہم ساتھ ساتھ ہیں‘‘کی شوٹنگ کے دوران اجازت نہ ہونے کے باوجود نایاب کالےہرنوں کا شکار کیا۔ مقدمے میں اداکارہ سونالی باندرے، تبو، نیلم اور سیف علی خان بھی نامزد تھے۔ کیس کی گزشتہ سماعت28 مارچ کو ہوئی تھی جس میں مجسٹریٹ عدالت کے جج دیو کمار کھتری نے فیصلہ محفوظ کیا تھا۔ عدالت نے حکم دیا تھا کہ فیصلہ 5 اپریل کو سنایا جائے گا اور اس موقع پر تمام ملزمان عدالت کے روبرو پیش ہوں۔

اس خبرکوبھی پڑھیں: سلمان خان، کالے ہرن شکارکا کیس؛ فیصلہ محفوظ
|ممبئی: بالی ووڈ کی نامور اداکارہ شلپا شیٹھی کے بیٹے کی ٹائیگر شروف کے گیت پر رقص کی ویڈیو نے سوشل میڈیا پر دھوم مچادی۔

بھارت میں گزشتہ دنوں ریلیز ہونے والی ایکشن سے بھرپور فلم ’باغی ٹو‘ نے چند دنوں میں کروڑوں روپے کما کر مقبولیت کے جھنڈے گاڑھ دیئے ہیں جس کی بنیادی وجہ ٹائیگر شروف ہیں جنہوں نے اپنے ایکشن اور ڈانس سے بڑوں کے ساتھ ساتھ بچوں کو بھی اپنا گرویدہ بنایا ہوا ہے یہی وجہ ہے کہ شلپا شیٹھی کے بیٹے نے بھی ٹائیگر کے گیت پر رقص کرکے سب کو حیران کردیا۔
|کمال راشد خان نے اپنے ٹوئٹ میں کینسر کی تصدیق کرتے ہوئے کہا کہ میں تیسرے درجے کے پیٹ کے کینسر میں مبتلا ہوں اور میرے پاس زندہ رہنے کے لئے صرف ایک سے ڈیڑھ سال کا وقت ہے۔ انہوں نے کہا کہ مجھے اب کسی کی ہمدردی کی بھی ضرورت نہیں جب کہ میں اب بھی اُن لوگوں کی حوصلہ افزائی کروں گا جو مجھے گالیاں ،نفرت اور پیار کرتے ہیں۔

یہ خبر بھی پڑھیں: کوہلی پرہمیشہ کیلیے پابندی لگادینی چاہیے، بھارتی اداکار

کمال راشد نے کہا کہ مجھے صرف دو باتوں کا افسوس رہے گا ایک تو یہ کہ میں بطور پروڈیوسر ایک اچھی سی فلم بناتا اور دوسرا یہ کہ میں امیتابھ بچن کے ساتھ فلم میں کام کرتا اور اُن کے ساتھ ایک فلم بناتا، انہوں نے دکھی انداز میں کہا کہ میں زندگی کے آخری ایام اپنی فیملی کے ساتھ گزار چاہتا ہوں۔

واضح رہے کہ کمار راشد اپنے متنازع بیانات کی وجہ سے خبروں کی زینت بنے رہتے ہیں اور گزشتہ کئی روز سے اپنا اکاؤنٹ بند ہونے کے بعد ایک بار پھر متحرک ہو گئے ہیں۔
|ممبئی: ’’باغی 2‘‘ میں ایکشن سے بھرپور مناظر فلمانے پر ٹائیگر شروف پر ہر جانب سے تعریفوں کے ڈونگرے برسائے جارہے ہیں لیکن حقیقت یہ ہے کہ فلم میں ایسے مناظر بھی شامل ہیں جن میں ناصرف براہ راست کشمیریوں کی جدوجہد آزادی کو طاقت سے کچلنے کے عمل کو جائز قرار دیا گیا ہے بلکہ اسے سراہا بھی گیا ہے اور اس کےباوجود پاکستان کے سینما گھروں میں فلم کی نمائش بھی جاری ہے۔ 

بھارتی فلمساز اپنی فلموں میں پاکستان، کشمیر اور مسلمان مخالف مواد شامل کرنا باعث اعزاز سمجھتے ہیں ان کا ماننا ہے کہ پاکستان اور مسلمان مخالف مواد دکھا کر ان کی فلمیں باکس آفس پر زیادہ بزنس کریں گی۔ اس کا مظاہرہ حال ہی میں’’باغی2‘‘ بھی میں دیکھنے میں آیا۔

اس خبرکوبھی پڑھیں: ٹائیگر شروف نے اپنی ہی فلموں کا ریکارڈ توڑ دیا
باکس آفس پر دھوم مچانے والی فلم’’ باغی2‘‘میں گزشتہ برس کشمیر میں پیش آنے والے ایک حقیقی واقعے کو دہرایا گیا ہے۔ اپریل 2017 میں ایک ویڈیو بہت زیادہ وائرل ہوئی تھی جس میں بھارتی فوجی نتن لیتول گوگوئی نے ظلم و بربریت کی انتہا کرتے ہوئے ایک کشمیری نوجوان کو اپنی جیپ کے آگے باندھ کر وادی میں گھمایا تھا اور اپنے اس انسانیت سوز سلوک کی وجہ یہ دی تھی کہ اس نے ایسا کشمیریوں کے پتھراؤسے بچنے کیلئے کیا ہے۔ گوگوئی کے اس اقدام پر سوشل میڈیا پر اسے کڑی تنقید کا نشانہ بنایا گیا تھا اور اب ’’باغی2‘‘میں انسانیت سے عاری بھارتی فوج کے اس اقدام کو خراج تحسین پیش کرتے ہوئے اسی واقعے کو دہرایا گیا ہے۔ ٹائیگر شروف فلم میں  بھارتی فوجی بنے ہیں اور ایک کشمیری نوجوان کو جیپ پر باندھ کرعلاقے میں گھمارہے ہیں۔

ہدایت کار اور ٹائیگر شروف کی اس  حرکت کی دیگر لوگوں کے ساتھ خود بھارتی تجزیہ نگاروں نے بھی مخالفت کی ہے۔ فلمی تجزیہ نگار راجا سین کا کہنا ہےکہ انہیں بھارتی سینماسے اسی چیز کی امید تھی لیکن ٹائیگر شروف کیسے یہ غیر انسانی سلوک کرسکتے ہیں۔ اشوک نامی بھارتی پروفیسر نے کہا کہ بالی ووڈ صرف اخلاقی اور ذہنی طور پر پسماندہ نہیں ہے بلکہ اس میں انسانیت اور شرافت کی کمی بھی بے حد کمی ہے۔
|کراچی: نامور پاکستانی اداکارہ عائشہ خان نے شوبز چھوڑنے کی وجہ بتاتے ہوئے کہا ہے کہ وہ بہت جلد شادی کرنے جارہی ہیں اور یہی وجہ ہے کہ انہوں نے شوبز کو خیرباد کہا ہے۔

پاکستان ڈرامہ و فلم انڈسٹری کی خوبرو اداکارہ عائشہ خان نے گزشتہ ماہ اچانک شوبز چھوڑنے کا اعلان کرکے اپنے مداحوں سمیت تمام لوگوں کو حیران کردیا تھا، لیکن انہوں نے شوبز چھوڑنے کی وجہ بتانے سے گریز کرتے ہوئے کہا تھا کہ انہیں شوبز چھوڑنے پر کوئی افسوس نہیں ہے اور وہ اپنی زندگی کے اگلے مرحلے کی جانب بڑھتے ہوئے بہت اطمینان محسوس کررہی ہیں۔ لیکن اب تقریباً ایک ماہ بعد عائشہ خان نے شوبز چھوڑنے کی وجہ بتاتے ہوئے کہا ہے کہ وہ شادی کرنے جارہی ہیں۔

اس خبرکوبھی پڑھیں: عائشہ خان کا شوبز انڈسٹری کو خیرباد کہنے کا اعلان
عائشہ خان نے انسٹاگرام پر اپنی شادی کی خوشخبری کا اعلان کرتے ہوئے کہا میں اور میرے  منگیتر آپ سب کی دعاؤں اور محبتوں کے شکر گزار ہیں، کچھ عرصہ قبل میں نے شوبز چھوڑنے کا اعلان کیا تھا کیونکہ میں اب شوبز کی چکاچوند سے دور رہنا چاہتی ہوں۔ میں نے گزشتہ برس منگنی کی تھی۔ میں اور میرے منگیتر ہم دونوں ایک دوسرے کو گزشتہ کئی برسوں سے جانتے ہیں۔ میں تمام لوگوں سے درخواست کرتی ہوں کہ ہمارے فیصلے کی عزت کریں۔ اس کے علاوہ  ہمیں اور ہمارے خاندانوں کو ہمیشہ اپنی دعاؤں میں یاد رکھیں۔
|لاہور: ’ہر خبر پر نظر‘ رکھنے والے پاکستان کے لیڈنگ میڈیا گروپ ’ ایکسپریس ‘ کے تفریحی چینل ’’ایکسپریس انٹرٹینمنٹ‘‘ نے ڈرامہ ناظرین کیلیے معروف فنکاروں کی کہکشاں سجانے کی تیاریاں شروع کردیں۔

ایک طرف جہاں معروف رائٹرز ناظرین کی پسند کومدنظررکھتے ہوئے دلچسپ کہانیاں لکھنے میں مصروف ہیں تودوسری جانب معروف ہدایتکارنئے پروجیکٹس کوسجانے اورسنوارنے میں لگے ہیں۔ ایک طرف معروف سینئرفنکاراس ادارے پردکھائی دینگے تودوسری جانب نوجوان نسل کے پسندیدہ ہیرواور ہیروئنیں بھی جلد ہی ایکسپریس انٹرٹینمٹ پراپنی صلاحیتوں کے جوہردکھائیں گی۔

’’ایکسپریس انٹرٹینمنٹ‘‘ نے رواں سال اپنے ناظرین کیلیے بہت سے تفریحی پروگرام پیش کرنے کیلیے پروجیکٹس کوتیزی کے ساتھ حتمی شکل دینا شروع کردی ہے۔ اس وقت پاکستان کے معروف ستارے جہاں مختلف پروجیکٹس کی شوٹنگز میں مصروف ہیں، وہیں بہت سے نئے پروجیکٹس پرجلد ہی کام شروع کردیا جائے گا۔
چینل منتظمین جہاں سنجیدہ اوراہم معاشرتی مسائل پرڈرامے بنا رہے ہیںِ ، وہیں ناظرین کوقہقہے لگا کرلوٹ پوٹ کرنے کیلیے بھی بہت سے ڈراموں کی شوٹنگز کا آغاز کردیا گیا ہے۔ اس سلسلہ میں کراچی اورلاہور کے ساتھ ساتھ دیگرمقامات پرشوٹنگز شیڈول ترتیب دیے جاچکے ہیں، جہاں پرجاوید شیخ، مصطفیٰ قریشی، صائمہ، عتیقہ اوڈھو، ثانیہ سعید، صباقمر، ماوراحسین، عمران عباس، آمنہ الیاس، سوہائے علی آبڑو، بشریٰ انصاری، سمیع خان، بہروزسبزواری، طلعت حسین، شائستہ جبیں، زرکمالی، نیلم منیر، مہوش حیات، جیا علی، میرا، ریشم، ثنا اورغلام محی الدین سمیت بہت سے معروف فنکارچھوٹی اسکرین پراپنی حقیقت سے قریب اداکاری سے ناظرین کو محظوظ کرنے کیلیے مصروف عمل ہے۔ میگااسٹارکاسٹ سیریلز کے ساتھ ساتھ سوپ سیریل اورشارٹ اسٹوریز کے علاوہ لانگ پلے بھی تیار کیے جائیں گے۔

ایکسپریس انٹرٹینمنٹ کی جانب سے دنیا بھرمیں بسنے والے ناظرین کوبہترین تفریح فراہم کرنے کیلیے جہاں ڈرامے پیش کیے جائینگے، وہیں بہت سے نئے پروگرام بھی شیڈول کے مطابق پیش کیے جائیں گے۔

یہی نہیں ’’ایکسپریس انٹرٹینمنٹ‘‘ کی جانب سے جس طرح معروف فنکاروں کواپنے پروجیکٹس میں شامل کرنے کا سلسلہ جاری ہے، وہیں بہت سے نوجوانوں کو بھی ان ڈراموں میں اپنی فنکارانہ صلاحیتوں کے جوہردکھانے کا موقع فراہم کیا جائے گا۔

ایکسپریس انٹرٹینمنٹ کے منتظمین کی یہ اولین ترجیح ہے کہ وہ پاکستان کے کونے کونے سے فنون لطیفہ کے تمام شعبوں میں قسمت آزمائی کرنے والے نوجوانوںکو بھی ایک بہترین پلیٹ فارم فراہم کریں۔

پاکستان میں شوبز کے سنجیدہ حلقوں نے ’’ایکسپریس انٹرٹینمنٹ‘‘ کی جانب سے کی جانے والی اس کاوش پرخوشی کااظہارکرتے ہوئے کہا ہے کہ پاکستانی عوام مسائل میں اس قدرپھنس چکی ہے کہ اب ان کے پاس تفریح کا کوئی موقع نہیں بچا۔ ایسے میں ایکسپریس میڈیاگروپ کی یہ کاوش واقعی قابل ستائش ہے۔
|ممبئی: نامور بالی ووڈ اداکار اجے دیوگن کو سوشل میڈیا پر اپنے بیٹے کے ساتھ تصویر شیئرکرنا مہنگا پڑگیا اور مداحوں نے انہیں تنقید کا نشانہ بنایا ہے۔

بھارتی میڈیا کے مطابق اجے دیوگن  باکس آفس پر 100 کروڑ روپے سے زائد کا بزنس کرنے والی فلم  ’’ریڈ‘‘ کی کامیابی کے بعد پیرس میں اپنی فیملی کے ہمراہ چھٹیاں منانے میں مصروف ہیں اور اسی حسین یادوں کو اپنے مداحوں کے ساتھ شیئر کرنے کے لیے انہوں نے سماجی رابطے کی ویب سائٹ انسٹا گرام پر اپنے بیٹے کے ساتھ ایک تصویر جاری کی جو ان کے بہت سارے مداحوں کو ذرا بھی نہیں بھائی۔

اجے دیوگن نے انسٹا گرام پر بیٹے یوگ کے ساتھ تصویر شیئر کی جس میں ان کے دوسرے ہاتھ میں سگریٹ دیکھی جا سکتی ہے جس پر اداکار کو مداحوں کی جانب سے شدید تنقید کا سامنا کرنا پڑا۔
|ممبئی: معروف بھارتی کامیڈین کپل شرما کو اپنا نیا شو ’فیملی ٹائم ود کپل‘ راس نہ آیا اور شائقین نے ان کے شو سے متعلق منفی ریمارکس دیے ہیں۔

مقبول ترین مزاحیہ شو ’کامیڈی نائٹ ود کپل‘ اپنے میزبان کپل شرما کے چٹکلے اور بالی ووڈ اداکاروں کی کھٹی میٹھی باتوں کی وجہ سے بھارت سمیت دنیا بھر میں خاصی مقبولیت کا حامل تھا جو کہ کپل اور سنیل کے جھگڑے کی نذر ہو گیا  لیکن 8 ماہ طویل انتظار کے بعد یہ سمجھا جارہا تھا کہ ’فیملی ٹائم ود کپل ‘ کامیابی کے نئے ریکارڈ بنائے گا لیکن نیا شو کپل کو راس نہ آیا۔

بھارتی میڈیا رپورٹس کے مطابق کپل کے قریبی ذرائع کا کہنا ہے کہ کپل شرما سامعین کی جانب سے نئے شو کے لیے منفی ردعمل سامنے آنے پر خاصے افسردہ ہیں کیوں کہ اُمید کی جارہی تھی کہ یہ شو سابقہ شو کی بہ نسبت زیادہ مقبول ہوگا لیکن حقیقت اس کے برعکس نکلی۔
یہ خبر بھی پڑھیں: سنیل گروور نے کپل شرما کو بدتمیز قرار دے دیا

ذرائع کا کہنا ہے کہ شو کی غیر مقبولیت کی وجہ جہاں کپل کی دوران شوٹنگ عدم موجودگی اور شو کی منسوخی ہے وہیں سنیل گروور کا اپنا شو شروع کرنا بھی ہے جس میں اُن کے مدمقابل بگ باس کی فاتح شلپا شندے اور اعلی اصغر اور سوگھندرا مشرا ہوں گی۔
|ممبئی: بھارتی فلم انڈسٹری پر راج کرنے والے تینوں خانز شاہ رخ، عامر اور سلمان خان بیمار ساتھی اداکار عرفان خان کے لیے کھڑے ہوگئے۔

بالی ووڈ کے باصلاحیت اداکار عرفان جان لیوا بیماری نیورو اینڈو کرائن ٹیومر میں مبتلا  ہیں، بیماری تشخیص ہونے کے بعد عرفان خان فوراًعلاج کی غرض سے بیرون ملک چلے گئے، علاج کی غرض سے بیرون ملک مقیم عرفان خان اپنی زیر تکمیل اور ریلیز کے لیے تیار فلموں کی  تشہیری مہم میں حصہ نہیں لے پائیں گے جس کے باعث ان کی فلمیں تاخیر کا شکار ہوسکتی ہیں، لیکن عرفان خان کے اس مشکل وقت میں بالی ووڈ کے تینوں خانز نے انسانیت کی اعلیٰ مثال قائم کرتے ہوئے ان کی بھرپور مدد کرنے کا فیصلہ کیا ہے۔

اس خبرکوبھی پڑھیں: عرفان خان آنتوں کے کینسر میں مبتلا
بھارتی میڈیا کے مطابق بالی ووڈ کے تینوں خانز شاہ رخ، عامر اور سلمان خان نے عرفان خان کی آنے والی فلم ’’بلیک میل‘‘کو ان کی غیر موجودگی میں پروموٹ کرنے کا فیصلہ کیا ہے، میڈیا رپورٹس کے مطابق  تینوں خانز کے لیے فلم’’بلیک میل‘‘کی اسپیشل اسکریننگ کا انتظام کیا جائے گا جسے دیکھنے کے بعد وہ فلم کی تشہیری مہم میں حصہ لیں گے۔

بالی ووڈ پر حکمرانی کرنے والے تینوں خانزبہت کم مواقع پر ایک ساتھ نظر آتے ہیں اور یہ ان کے چاہنے والوں کے لیے خاص موقع ہوگا جب وہ اپنے پسندیدہ تینوں خانز کو ایک ساتھ دیکھ سکیں گے۔

واضح رہے کہ ہدایت کار ابھینے دیو کی فلم’’بلیک میل‘‘میں عرفان خان کے علاوہ کیرتی کلہاری، دیویا دتا، ارونودے سنگھ اور اومی ودیا اہم کردار نبھاتے نظر آئیں گے، فلم 6 اپریل کو سینما گھروں کی زینت بنے گی۔
|ممبئی:  بالی ووڈ کے ایکشن ہیرو ٹائیگر شروف کی فلم’’باغی ٹو‘‘ نے صرف 4 دن میں ہی کامیابی کے جھنڈے گاڑتے ہوئے اپنی پچھلی تمام فلموں کا ریکارڈ توڑ دیا۔

بھارتی میڈیا کے مطابق اداکار ٹائیگر شروف کی حال ہی میں ریلیز ہوئی فلم ’’باغی ٹو‘‘ کا سفر کامیابی  سے جاری ہے۔ فلم ریلیز کے صرف 4 روز میں 85 کروڑسے زائد کا بزنس کرکے رواں سال کی اب تک کی کامیاب فلم بن چکی ہے جب کہ بعض تجزیہ کاروں کی جانب سے کہا جارہا ہے کہ ’’باغی ٹو‘‘بہت جلد 100 کروڑ کا ہندسہ عبور کر جائے گی۔

 اس خبرکوبھی پڑھیں: ٹائیگر شروف کا جذباتی انداز میں شکریہ
|کراچی: نامور پاکستانی اداکارہ و ماڈل شیری شاہ نے اپنی اگلی فلم کیلئے انتہائی قدم اٹھاتے ہوئے نہ صرف وزن میں 40 پونڈ اضافہ کرلیا بلکہ اپنے بالوں کی بھی قربانی دے دی۔

پاکستانی نجی چینل کے مقبول ترین ڈرامے’’یہ زندگی ہے‘‘کے ذریعے شہرت حاصل کرنے والی نامور پاکستانی اداکارہ شیری شاہ اپنی اگلی فلم کیلئے  وزن میں40 پونڈ اضافہ کرنے کے ساتھ اپنے بالوں کی قربانی دیتے ہوئے گنجی ہوگئیں۔

شیری شاہ پاکستان شوبز انڈسٹری کےنامور اداکارو ہدایت کار شمعون عباسی کی فلم میں کام کررہی ہیں جس کانام تاحال فائنل نہیں کیا گیا ہے، اسی فلم کی تصویر سوشل میڈیا پر وائرل ہورہی ہیں۔ شوبز کی خوبصورت اور باصلاحیت اداکارہ کو نئے روپ میں دیکھ کر مداح شدید حیرانی کاشکار ہیں۔
|کراچی: پاکستان میں پاپ موسیقی کونیا انداز دینے والی گلوکارہ نازیہ حسن کی 53 ویں سالگرہ کے موقع پر گوگل نے ڈوڈل کے ذریعے انہیں خراج تحسین پیش کیا ہے۔  

3 اپریل 1965 کو کراچی میں پیدا ہونے والی نازیہ حسن کے بارے میں کسی کو گمان نہیں تھا کہ وہ آگے چل کر اپنا اور ملک کا نام روشن کریں گی۔ نازیہ حسن اور ان کے بھائی زوہیب کو پاکستان میں پاپ موسیقی کا بانی کہا جاتاہے۔ نازیہ نے مشرقی اور مغربی موسیقی کے امتزاج سے ایسے گیت پیش کیے جو برسوں گزر جانے کے بعد بھی بے حد مقبول ہیں۔

80 کی دہائی میں بھارتی فلم ’’قربانی‘‘ کے لیے گائے گیت’’آپ جیسا کوئی میری زندگی میں آئے‘‘ نے نازیہ حسن پرشہرت کے دروازے کھول دیے جب کہ انہیں اس گیت کے لیے بھارت کے سب سے بڑے فلمی ایوارڈ فلم فیئر سے نوازا گیا اور وہ یہ ایوارڈ پانے والی پہلی پاکستانی بنیں۔
|لاہور: اداکارہ وماڈل ماورا حسین کو سلمان خان کے حق اورسوشل میڈیا پرایک بولڈ تصویرپوسٹ کرنے پرشدید تنقید کا سامنا کرنا پڑ گیا۔

ماورا حسین نے اپنے ٹوئٹر اکاؤنٹ پراپنا بیان ریلیزکرتے ہوئے سلمان خان کو ملنے والی سزا پر اپنی مایوسی کا اظہار کیا۔ ان کا کہنا تھا کہ آپ لوگ مجھ پر تنقید کرسکتے ہیں، لیکن یہ فیصلہ صحیح نہیں۔ جس پر لوگوں نے انھیں سلمان خان کے ایک اور کیس ’ہٹ اینڈ رن‘ کا حوالہ دیتے ہوئے بھی تنقید کا نشانہ بنایا جب کہ کچھ شائقین نے انھیں یہ مشورہ بھی دیا کہ وہ سلمان کے بجائے زیادہ اہم مسائل پر اپنی آواز اٹھائیں۔

دوسری جانب اداکارہ ماورا حسین کو سوشل میڈیا پر تصویر پوسٹ کرنا بھی خاصا مہنگا پڑگیا۔ ماورا حسین نے گزشتہ روز ٹوئٹر پر اپنی ایک تصویر پوسٹ کی جس میں بظاہر انھوں نے نارمل ڈریس پہنا ہوا تھا لیکن صارفین کی اکثریت کو ان کی یہ تصویر پسند نہ آئی جس پر ان پربہت تنقید کی گئی۔
صارفین کی اکثریت کا کہنا تھا کہ ماروا حسین جان بوجھ کر ایسی ہیجان انگیز تصاویر پوسٹ کرتی ہیں۔ تاکہ انھیں زیادہ سے زیادہ ’’رسپانس ‘‘ ملے۔
|لاس اینجلس: سعودی دارالحکومت میں 18 اپریل کو کھلنے والے سینما میں پہلا شو بلیک پنتھر پیش کیا جائے گا۔

امریکی ذرائع ابلاغ کے مطابق امریکی کمپنی اے ایم سے 18 اپریل کو ریاض میں شاہ عبداللہ سینٹر میں پہلے سینما گھر کا افتتاح کرے گی جس میں پہلی فلم بلیک پینتھر 5 دن سینما میں دکھائی جائے گی جب کہ سینما میں دوسرا شو ’’انفینٹی وار‘‘ کا ہو گا۔

کمپنی کے ذرائع کا کہنا ہے کہ سینما میں 620 افراد کے بیٹھنے کی گنجائش ہو گی۔ اے ایم سی کمپنی کے آپریشنل ڈائریکٹر کا کہنا ہے کہ ٹکٹ کی فروخت کے لیے مختلف انتظامات کیے جائیں گے جن میں ٹکٹ کاؤنٹرز کے علاوہ خود کار مشینوں اور ویب سائٹ کے ذریعے بھی ٹکٹ حاصل کیے جاسکیں گے۔
|جودھپور: بالی ووڈ کے دبنگ اداکار سلمان خان کو جیل بھیجنے والے جج دیوکمارکھتری اوران کی ضمانت پر فیصلہ محفوظ کرنےوالے جج رویندرا کمار جوشی کا تبادلہ کردیاگیا۔

بھارتی میڈیا کے مطابق گزشتہ روزبالی ووڈ کے سلطان سلمان خان کی درخواست ضمانت پرفیصلہ محفوظ کرنے والے جودھ پور ڈسٹرکٹ اینڈ سیشن جج رویندرا کمار جوشی کا اچانک تبادلہ کردیا گیا۔ جج رویندرا کمار جوشی کو اداکار سلمان خان کی ضمانت کی درخواست سننے کیلئے مقرر کیاگیا تھا، تاہم ان کا تبادلہ راجستھان ہائیکورٹ کی طرف سے کیاگیا ہے اور ان کے ساتھ مزید 87 ڈسٹرکٹ ججوں کا تبادلہ بھی کیا گیا ہے۔

اس خبرکوبھی پڑھیں: سلمان خان کو 5 سال قید
میڈیا رپورٹس کے مطابق سلمان خان کو دوروز قبل نایاب کالے ہرن کے شکار کے کیس میں مجسٹریٹ عدالت کے جج دیوکمارکھتری نے سزا سنائی تھی جب کہ جودھ پور ڈسٹرکٹ اینڈ سیشن جج رویندرا کمار جوشی نے گزشتہ روز سلمان خان کی درخواست ضمانت پر فیصلہ محفوظ کرتے ہوئے سماعت ایک دن کیلئے ملتوی کردی تھی۔

آج ایک بار پھر سلمان خان کی درخواست ضمانت پر سماعت ہونی تھی اور جج رویندرا کمار جوشی کو ضمانت کی درخواست سننے کیلئے مقرر کیاگیا تھا، تاہم سماعت سے قبل ہی اچانک راجستھان ہائیکورٹ کی جانب سے رویندراکمار جوشی اور دیو کمار کھتری سمیت مزید 87 ڈسٹرکٹ ججوں کا تبادلہ کردیا گیا۔ جوشی کاتبادلہ سروہی کیا گیا ہے اور ان کی جگہ چندر شیکھر شرما کو جودھ پور بھیجا جارہاہے۔

اس خبرکوبھی پڑھیں: رات سے بھوکے سلو میاں نے ناشتہ بھی نہ کیا

واضح رہے کہ بالی ووڈ کے سلطان سلمان خان کو دوروز قبل 19 سال پرانے نایاب کالے ہرن شکار کے کیس میں بھارتی ریاست راجستھان کے شہر جودھ پور کی مقامی عدالت نے قصوروارٹہراتے ہوئے 5 سال قید اور 10 ہزار روپے جرمانے کی سزاسنائی تھی۔
|ممبئی: بالی ووڈ اداکار عرفان خان اور پاکستانی اداکارہ صباقمر کی فلم ’ہندی میڈیم‘ نے بھارت کے بعد چین میں بھی کامیابی کے جھنڈے گاڑ دیے۔

بالی ووڈ اداکار عرفان خان کی پاکستانی اداکارہ کے ساتھ پہلی فلم کو نہ صرف بھارت میں بھرپور پذیرائی ملی بلکہ ’ہندی میڈیم‘ کا شمار گزشتہ سال کی کامیاب ترین فلموں میں ہوتا ہے جہاں بچوں کی تعلیم پر مبنی اس فلم نے بھارت میں بھرپور کمائی کی وہیں مداحوں پر بھی گہرے اثرات مرتب کیے جب کہ عرفان خان کو ’ہندی میڈیم‘ کیلیے فلم فیئر ایوارڈ سے بھی نوازا گیا۔
|ممبئی: نامور بالی ووڈ اداکارہ دپیکا پڈوکون نے خود کو شادی شدہ خاتون قرار دیتے ہوئے کہا ہے کہ وہ اپنے آپ کو ایک شادی شادہ کام کرنے والی بیوی کی طرح دیکھتی ہیں۔

بالی ووڈ میں ان دنوں صرف دو موضوع زیر بحث ہیں ایک سلمان خان کو کالے ہرن شکار کیس میں 5 سال کی سزا اور دوسرا موضوع ہے اداکارہ دپیکا پڈوکون اوررنویر سنگھ کی شادی, اداکارہ انوشکا شرما اور ویرات کوہلی کی شادی کے بعد پورے بھارت کی آنکھیں دپیکا اور رنویر کی شادی کی منتظر ہیں اور ان کے پرستار انتظار میں ہیں کہ آخر کب یہ دونوں شادی کی تاریخ کا اعلان کریں گے لیکن دپیکا نے خود کو شادی شدہ قراردے دیا۔

حال ہی میں ایک انٹرویو کے دوران جب دپیکا پڈوکون سے شادی سے متعلق سوال کیا گیا تو ان کا کہنا تھا کہ ’’میری زندگی میں کام کو سب سے زیادہ اہمیت حاصل ہے، میں اپنے کام سے دور نہیں رہ سکتی۔ لیکن اس کے باوجود میں گھر، خاندان، والدین اور شادی پر یقین رکھتی ہوں۔ آج میں خود کو ایک کام کرنے والی بیوی اور ماں کی طرح دیکھتی ہوں ، مجھے ایسا لگتا ہے اگر میں کام نہیں کروں گی تو اپنے آس پاس موجود تمام لوگوں کو پاگل کردوں گی۔‘‘ اپنے اس بیان کے ساتھ دپیکا نے اپنی زندگی میں شادی اور گھر کی اہمیت واضح کردی ہے۔
|کراچی: سابق قومی کرکٹر شعیب اختر نے سلمان خان کو کالے ہرن شکار کیس میں سزا ہونے پر ردعمل کا اظہار کرتے ہوئے کہا ہے کہ سلمان خان کو 5 سال کی سزاہوگئی یہ دیکھ کر بہت افسوس ہورہا ہے۔

راولپنڈی ایکسپریس شعیب اختر نے بالی ووڈ کے دبنگ اداکار سلمان خان کوکالے ہرن شکار کیس میں سزا ہونے پر افسوس کا اظہار کیا ہے۔ سابق کرکٹر نے ٹوئٹ کرتے ہوئے سلمان خان کو اپنا دوست قرار دیااور کہا’’سلمان خان کو 5 سال کیلئے قید کی سزاہوگئی یہ نہایت افسوسناک ہے، لیکن قانون اپنا کام کرے گا اور ہمیں بھارتی عدالت کے فیصلے کا احترام کرنا چاہیے۔ لیکن اس کے باوجود مجھے لگتا ہے کہ سلمان کو دی جانے والی سزا سخت ہے، تاہم میرا دل سلمان اور ان کی فیملی کے ساتھ ہے، مجھے یقین ہے سلمان بہت جلد جیل سے باہر آئیں گے۔‘‘
|جودھ پور: بالی ووڈ کے دبنگ اداکار سلمان خان جیل میں گزاری گئی گزشتہ رات کبھی نہیں بھولیں گے انہوں نے جیل میں کھانا کھایا اور نا ہی ناشتہ کیا۔

سلومیاں کو کالے ہرن کے غیرقانونی شکار کے جرم میں 5 سال قید اور10 ہزار روپے جرمانے کی سزا سنائی گئی ہے۔ انہیں جودھ پور سینٹرل جیل کے بیرک نمبر 2 میں رکھا گیا اور قیدی نمبر 106 الاٹ کیا گیا ہے۔ سلومیاں کی جیل میں پہلی رات نہایت ہی کٹھن گزری۔ وہ دیر رات تک جیل میں چہل قدمی کرتے رہے اور جب وہ تھک گئے تو رات کے تقریباً ساڑھے 3 بجے سوئے اور صبح 8 بجے اٹھ گئے۔ سلمان خان کو صبح 8 بج کر 15 منٹ پر چائے اورکھچڑی کا ناشتہ دیا گیا لیکن سلمان خان نے کچھ بھی کھانے سے منع کردیا۔

اس خبرکوبھی پڑھیں:  سلمان خان کی جیل یاترا مزید لمبی ہوگئی
رپورٹس کے مطابق جیل میں سلمان خان کے ساتھ بالکل عام قیدیوں کی طرح سلوک کیا گیا، انہیں گزشتہ روز وہی دال روٹی اور گوبھی کی سبزی دی گئی جو دوسرے قیدیوں کودی گئی تھی، تاہم انہوں نے کھانا کھانے سے انکار کردیا، سلمان کو باہر سے کھانامنگوانے کی اجازت نہیں  تھی، جیل انتظامیہ کی جانب سےانہیں سونے کیلئےکمبل دیا گیااور وہ دیگر قیدیوں کی طرح فرش پر سوئے۔

اس خبرکوبھی پڑھیں: سلمان خان کو 5 سال قید کی سزا

سلمان خان کو جس بیرک میں رکھا گیا ہے وہاں قتل اور زیادتی کا بدنام زمانہ مجرم آسارام باپو بھی قید ہے۔ جیل حکام سپرٹنڈنٹ وکرم سنگھ  کا کہنا ہے کہ سلمان خان اور آسارم باپو نے رات میں سونے سے قبل آپس میں گفتگو بھی کی تھی۔ جیل حکام کا مزید کہنا تھا کہ جیل جانے سے قبل سلمان خان نے پوچھا تھا کہ ٹوائلٹ میں گیزر ہے یا نہیں۔
|جودھ پور: بھارتی عدالت نے کالے ہرن شکار کیس میں سلمان خان کی ضمانت کی درخواست پر فیصلہ کل تک کیلئے محفوظ کرلیا ہے جس کے باعث سلمان خان کو کم از کم مزید ایک رات جیل میں گزارنی پڑے گی۔

بھارتی ریاست راجستھان کے شہر جودھپور کی ماتحت عدالت میں نایاب ہرن کے شکار میں سزا پانے والے سلمان خان کی جانب سے دائر کی جانے والی درخواست ضمانت کی سماعت ہوئی۔ چیف جوڈیشل مجسٹریٹ دیو کمار کھتری نے فریقین کے دلائل سننے کے بعد فیصلہ کل تک کیلئے محفوظ کردیا۔ جس کے باعث سلمان خان کو مزید ایک اور رات جودھ پور جیل میں گزارنی پڑے گی۔

گزشتہ روز نایاب ہرن کے غیر قانونی شکار کیس کی سماعت کے دوران سلمان خان کو  جودھ پور عدالت کی جانب سے 5 سال قید اور 10 ہزار روپے جرمانے کی سزا سنائی گئی تھی۔
اس خبرکوبھی پڑھیں: سلمان خان کو 5 سال قید کی سزا
|لاہور: اداکارہ وماڈل قرۃ العین المعروف عینی نے کہا ہے کہ بالی وڈ میں پاکستانی فنکاروں کے کام پرپابندی کے ساتھ ساتھ ویزہ پرپابندی کا مطالبہ ایک سوچی سمجھی سازش کے ساتھ ساتھ اس خوف کو بھی عیاں کرتا ہے، جوآج بالی ووڈ کے بہت سے فنکاروں اورگلوکاروں میں دکھائی دیتا ہے۔

’’ایکسپریس‘‘سے گفتگوکرتے ہوئے قرۃ العین نے کہا کہ اس وقت بھارت میں بہت سے فنکارایسے ہیں، جودبے لفظوں اورسرعام اس بات کا اعتراف کرچکے ہیں کہ پاکستانی فنکاروں اورگلوکاروں کی وجہ سے ان کوبالکل کام نہیں ملتا۔ ایسے میں پاکستانی فنکار کیا کرسکتے ہیں۔ ان کا قصور صرف اتنا ہے کہ وہ سچے اورمنجھے ہوئے فنکار ہیں۔

قرۃ العین نے کہا کہ انھوں نے وسائل کی کمی کے باوجود اپنے فن کا لوہا منوا ہے۔ وہ مشینوں سے اپنی آوازوں کوبہتربنانے کے بجائے ریاضت پرتوجہ دیتے ہیں۔ یہی وجہ ہے کہ پاکستانی گلوکاروں اورفنکاروں کی صلاحیتوں کا ہرکوئی اعتراف کرتا ہے۔ یہی وجہ ہے کہ اب انھوں نے فنون لطیفہ کے شعبے کونشانہ بنایاہے، لیکن آنے والا وقت بھی اس سازش کوبے نقاب کرے گا۔
اداکارہ نے کہا کہ جہاں تک بات پاکستانی فنکاروں کے کام اورویزہ پرپابندی کی ہے تواس حرکت پرنقصان پاکستان کا نہیں بلکہ خود بالی ووڈ اوربھارتی شوبز انڈسٹری کا ہی ہوا ہے۔ اس حوالے بہت سے لوگ دنیا بھرمیں باقاعدہ آواز اٹھا رہے ہیں۔

قرۃ العین نے کہا کہ پاکستان میں فلمسازی کا عمل دوبارہ سے تیزہوچکا ہے۔ معیاری فلمیں پروڈیوس کی جا رہی ہیں، جن میں نوجوان فنکاروں کے ساتھ ساتھ اب معروف اورنئے گلوکاروں کو بھی بہترمواقع مل رہے ہیں۔ فی الوقت یہ سلسلہ رفتارمیں پیچھے ہے لیکن بہت جلد اس میں بہتری آئے گی اورجن مسائل سے آج پاکستانی شوبز انڈسٹری شکار ہے، وہ سب دورہوجائیں گے۔
|ممبئی: بھارتی ٹی وی کی نامور اداکارہ شیریں مرزا نے بھارت کا متعصبانہ چہرہ سب کے سامنے لاتے ہوئے کہا ہے کہ انہیں مسلمان ہونے کی وجہ سے ممبئی میں رہائش اختیار کرنے نہیں دی جارہی۔

بھارتی ٹی وی کے مقبول ترین ڈرامے’’یہ ہیں محبتیں‘‘کی نامور اداکارہ  شیریں مرزا (سیمی)نے بھارت کا متعصبانہ چہرہ دنیا کے سامنے لاتے ہوئے  کہا ہے کہ انہیں مسلمان ہونے کی سزا دی جارہی ہے۔ شیریں  نے فیس بک پر ممبئی میں گزارے گئے 8 سالوں کا برا تجربہ بیان کرتے ہوئے کہا کہ میں گزشتہ 8 سال سے ممبئی میں رہائش پزیر ہوں لیکن آج تک اپنا گھر نہیں لے سکی کیونکہ میں مسلمان ہوں ۔

اس خبرکوبھی پڑھیں: اداکارہ دپیکا نے مسلمان ہونے کی تصدیق کردی
شیریں نے کہا کہ میں جب ممبئی میں بروکرز سے گھر کے حوالے سے بات کرتی ہوں تو وہ مجھے غیرشادی شدہ اور مسلمان ہونے کی بنیاد پر اتنے مہنگے گھر دکھاتے ہیں جو میری قوت خرید سے باہر ہوتے ہیں، اس حوالے سے جب میں نے کچھ لوگوں سے بات کی تو ان کا کہنا تھا کہ یہاں مسلمانوں کو گھر ملنا بے حد مشکل ہے۔ جب کہ مجھے یہ مشورہ بھی دیا گیا کہ اپنی کسی دوست کے نام سے گھر لے لوں،  لیکن خیال رکھنا وہ دوست بھی مسلمان نہیں بلکہ ہندو ہو۔
|لاہور: بالی ووڈ کی مشہور کامیڈی فلم ’ویلکم ‘کے تیسرے سیکوئل بنانے کی تیاریاں شروع کردی گئیں۔ 

بالی ووڈ میں آج کل نئی فلموں کے بجائے پرانی ہی فلموں کے سیکوئل بنانے کا رواج عام ہو گیا ہے اور اس زمرے میں کامیڈی فلموں کو خصوصی اہمیت حاصل ہے کیوں کہ مداحوں کی جانب سے ایسی فلموں کو کافی پزیرائی مل رہی ہے جس کی مثال ’ہاؤس فل‘ اور ’گول مال‘ کی کامیابی ہیں یہی وجہ ہے کہ فلم ’ویلکم ‘کے تیسرے سیکوئل کو منفرد بنانے کے لئے ہالی ووڈ کی آسکر ایوارڈ یافتہ موسیکار ہنس زیمر  کی خدمات حاصل کرلی گئی ہے۔

بھارتی میڈیا رپورٹس کے مطابق انیس بزمی کی ہدایت کاری میں بننے والی فلم ’ویلکم بیک‘ کی کامیابی کے بعد ایک اور سیکوئل بنانے کی تیاریاں کی جارہی ہیں اور تیسرے سیکوئل کو چارچاند لگانے کے لئے ہالی ووڈ آسکر ایوارڈ یافتہ اور ڈارک نائٹ،لوائن کنگ اور پائریٹ آف دی کیریبین سیریس جیسی فلموں میں موسیکار کے فرائض انجام دینے والے ہنس زیمر سے فلم کی بیک گراؤنڈ موسیقی کے لئے رابطہ کرلیا گیا ہے۔
یہ خبر بھی پڑھیں: سوناکشی سنہا آؤٹ، آسن ’’ویلکم بیک‘‘ میں جان ابراہم کی ہیروئن بنیں گی

ذرائع کا کہنا ہے کہ فلم کے تیسرے سیکوئل میں سابقہ اداکار ہی مرکزی کردار میں دیکھائی دیں گے جس میں انیل کپور (مجنو) ،نانا پٹیکر (ادے شیٹھی) اور پریش راول (ڈاکٹر گھنگرو) کا کردار کریں گے جب کہ فلم کی شوٹنگ کے لئے ٹوکیو، اوساکا اور نیو یارک میں ولڈ ٹریڈ سینٹر جیسی جگہوں کو حتمی شکل دی جارہی ہے۔

واضح رہے کہ فلم کا پہلا سیکوئل ویلکم 2007 میں ریلیز کیا گیا  جب کہ دوسرا سیکوئل ’ویلکم بیک‘ 2015 میں ریلیز کیا گیا۔
|ممبئی: عدالت کی جانب سے سلمان خان کو کالے ہرن کے شکار کیس میں 5 سال قید ہونے کے بعد ان کے مداحوں کی جانب سے سخت ردعمل دیکھنے میں آیا ہے۔

بھارتی ریاست راجستھان کی عدالت کی جانب سے بالی ووڈ کے سلطان سلمان خان کو کالے ہرن شکار کیس میں 5 سال قید اور 10 ہزار روپے جرمانہ عائد کیا گیا اور عدالتی فیصلے کے بعد سلمان خان کو کمرہ عدالت سے ہی گرفتار کرلیا گیا تاہم سلو میاں کے مداحوں کو عدالتی فیصلہ پسند نہ آیا اور انہوں نے سماجی رابطے کی ویب سائٹ پر شدید غصے کا اظہار کیا۔
|یہ بات طے کرنا اب ضروری ہوچکا ہے کہ پاکستانی زیادہ محب وطن ہیں یا بھارت والے ؟

اس کا اگربغورجائزہ لیا جائے تویک چیزجو صاف دکھائی دیتی ہے کہ لائن آف کنٹرول کی جس طرح سے بھارتی فوج نے خلاف ورزی کرتے ہوئے پاکستان کے معصوم شہریوں کو نشانہ بنایا ہے ، اب تواس پرانٹرنیشنل میڈیا بھی آواز اٹھانے لگا ہے۔ لیکن اس کے باوجود خلاف ورزی کا یہ سلسلہ جاری ہے۔

پاکستان میں ہونے والی دہشت گردی کی کڑیاں تحقیقات کے بعد بھارت سے جاملتی ہیں اوراس حوالے سے بہت سے شواہد بھی سامنے لائے جا چکے ہیں ۔ مگرسچ کوماننا توشاید انہوں نے کبھی سیکھا ہی نہیں ہے اورپھرجذبہ حب الوطنی دیکھنا ہوتواس کی بڑی مثال کچھ عرصہ پہلے ہی ہمارے سامنے آئی ہے جس کے بعد توفیصلہ کرنے میں سب کوآسانی ہوجائے گی کہ کون زیادہ محب وطن ہے۔
اس وقت بھارت میں اینٹی مسلم اورپاکستان ’’ سازشوں‘‘ کوکچھ اندرونی طاقتیں صرف اورصرف اپنے مفادات کیلئے پروان چڑھا کراسے کچھ ایسا رنگ دینے میں مصروف عمل ہیں کہ اس سے بھارت کی عوام میں پاکستان اور اسلام کیلئے مزید نفرت پیدا کی جاسکے۔

اس سلسلہ میں بھارتی فلم نگری والوں نے اس مہم کا حصہ بن کرجس طرح سے ’’یکجہتی‘‘  کا ایک ایسا دائو چلایا ہے کہ انہوں نے سب سے پہلے بھارت میں کام کرنے والے پاکستانی فنکاروں کے وہاں کام کرنے پرخود ہی پابندی لگادی ہے اوراس کے ساتھ ساتھ پاکستانی فنکاروںکو آئندہ ویزہ جاری نہ کرنے کیلئے وزیراعظم نریندرمودی کوخط بھی لکھ ڈالا۔

اب ذرا سوچئے کہ محب وطن توپھربھارت والے ہی ہوئے، جوسب کچھ جاننے، سمجھنے کے باوجود بھی اپنی حکومت اورفوج کے ساتھ کھڑے ہیں۔ حالانکہ اپنی فلموں، ڈراموں اوردیگرذرائع سے ’’ امن، بھائی چارے اوربھارت مہان ‘‘ کا سبق پڑھانے اوردکھانے والے ملک کی اس حرکت نے ایک طرح سے جہاں بھارت کے اصل چہرے کودنیا بھرکے سامنے پیش کیا ہے، وہیں ان کے گھنائونے عزائم بھی آج سب کے سامنے آچکے ہیں۔

دیکھا جائے تواپنے ملک اورفوج کی ’’قربانیوں‘‘ کیلئے بھارتی فلم انڈسٹری کی جانب سے اٹھایا گیا یہ قدم ایک طرح سے ان کے مطابق’’  حب الوطنی ‘‘ ہی ہے لیکن اصل میں یہ کوئی حب الوطنی نہیں بلکہ پاکستانی فنکاروں کی صلاحیتوں سے خوفزدہ ہونے والے بھارتی فنکاروں، گلوکاروں اور تکنیک کاروں کی سوچی سمجھی سازش ہے ، جوآج نہیں توکل ضروربے نقاب ہوجائے گی۔

بھارت میں پاکستانی فنکاروںکو بین کرنے کی مہم کوبہت سراہا گیا ہے لیکن بھارتی فلموں کے پاکستان میں کامیاب کاروبارکوکسی نے بُرانہیں سمجھا اورنہ  ہی کسی نے اس پرکوئی آواز اٹھائی ہے۔

اس کی ایک بڑی وجہ یہ بھی ہے کہ اس وقت پاکستان میں امپورٹ قوانین کے تحت سالانہ کروڑوں روپے مالیت کی فلمیں امپورٹ کی جا رہی ہیں۔ اس لئے کچھ ہی عرصہ بھی بھارتی فلم انڈسٹری کیلئے پاکستان بھی ایک بہت بڑی مارکیٹ بن چکا ہے۔اسی لئے توصرف پاکستانی فنکاروں کے کام پرپابندی ہے لیکن  فلموں کی ایکسپورٹ پرنہیں۔

اب ہم بات کرتے ہیں پاکستان میں فنون لطیفہ سے وابستہ افراد کی توجس طرح بھارت والوں نے اپنا جذبہ حب الوطنی سب کے سامنے رکھ دیا ہے، اسی طرح ہمارے ملک کے ایک خاص طبقہ  کے لوگوں نے بھی ان کی اس مہم کوبڑی تقویت بخشی ہے۔ یہ بات توکسی سے ڈھکی چھپی نہیں ہے کہ پاکستان والے انتہائی مہمان نواز ہوتے ہیں۔ کوئی پھرچاہے دشمن ملک سے ہی کیوں نہ ہو، ہم اس کی آئوبھگت میں لگ جاتے ہیں۔

ہم یہ بات اچھی طرح جانتے  ہیں کہ یہاں آکراچھی اچھی باتیں کرنے والے لوگ اپنے ملک پہنچتے ہی ہمارے خلاف زہراگلیں گے یا پھرہماری چاہت اورمہمان نوازی کوبے وقوفی کا نام دیں گے، لیکن اس کے باوجود ہم اپنی عادت اور روایات سے مجبورہیں۔ اسی طرح کی صورتحال ہمیں شہر قائد کراچی میں اس وقت دکھائی دی، جب ایک پرائیویٹ آرگنائزیشن ’کراچی فلم سوسائٹی‘ کے زیر اہتمام چارروزہ ’’پاکستان انٹرنیشنل فلم فیسٹیول‘‘ منعقد کیا گیا۔

کہنے کو تو اس فیسٹیول میں 93ممالک کی تقریباً 210 فلمیں نمائش کیلئے پیش کی گئیں، لیکن توجہ کا مرکز صرف اورصرف بھارت سے آنے والے فلم میکر، فنکار، پروڈیوسراورڈائریکٹرہی بنے رہے۔ منتظمین بھارتی فنکاروں کی آمد سے اس قدر خوش تھے کہ وہ یہ بھول ہی گئے کہ انہیں جہاں بہترین میزبان بننے کا ’’ فرض ‘‘انجام دینا ہے، وہیں اپنے ملک کے عظیم فنکاروں، فلم میکرز ، ڈائریکٹر، رائٹرز اوردیگرکوبھی مدعو کرنا ضروری ہے۔

کہنے کو تو یہ ایک پرائیویٹ تنظیم کا ایونٹ تھا لیکن اس کے انعقاد میں وفاقی وزارت اطلات ونشریات ، سندھ حکومت اور دیگر حکومتی ذرائع کی بھرپورمالی سپورٹ رہی ۔ ایک طرف جہاں مالی معاونت کی گئی،  وہیں حکومتی اداروں کی جانب سے ایونٹ کے انعقاد کیلئے مختلف مقامات کی دستیابی اور سکیورٹی کوبھی یقینی بنایا گیا۔ مختلف مقامات پرفلموں کی نمائش کا سلسلہ توجاری رہا ہی لیکن لائیوسیشنزمیں بھارتی مہمانوں کی آئوبھگت اوران کے کارناموںکو کچھ ایسے پیش کیا گیا کہ بس شرکاء بھی یہ سب دیکھ کراس پرحیران تھے۔

کراچی فلم سوسائٹی‘  کے تحت ہونے والے چار روزہ فلم فیسٹیول میں شرکت کے لیے بھارت، جرمنی، اٹلی اور دیگر ممالک کے فلمساز ، ہدایتکار ،موسیقار اورفنکار کراچی پہنچے۔ جن میں بھارت کی سب سے مقبول اور مہنگی ترین فلم’’ باہوبَلی‘‘کے ہدایتکارایس ایس راجہ مَولی، بولی ووڈ فلموں کی نامور اداکارہ نندیتا داس ، بھارت کی درجنوں فلموں کے کامیاب ہدایتکار وِشال بھردواج اور ان کی اہلیہ معروف پلے بیک سنگر ریکھا بھردواج ، بھارگوی دلیپ کمار ، ہرش نارائن، وینے پاٹھک، انجم راجا بلی ، سوبھاش کپور، بھرم آنند سنگھ وغیرہ شامل تھے۔

فیسٹیول 29مارچ سے شروع ہوکر یکم اپریل کی شام شاندار اور پْروقار تقریب کے ساتھ اختتام پذیر ہوگیا۔ فیسٹیول میںشاٹ فلم،ڈاکیومنٹریز اور فیچر فلمز کا انتخاب کیا گیا جن کی اسکریننگ چار دن تک کراچی کے چار اہم مقامات پرکی گئیں۔ فیسٹیول کے پہلے روز زبردست گہماگہمی دیکھنے میں آئی۔

بھارتی اور پاکستانی فنکار’’ فلم ڈپلومیسی اور کراس بارڈر کو لیبریشن‘‘کے موضوع پر سیر حاصل گفتگو کررہے تھے جن میں معروف پاکستانی ہدایتکار عاصم رضا ،بھارتی اسکرین پلے رائٹر انجم راجا بلی،بھارتی اداکارہ نندیتا داس ، فلمساز ہرش نارائن اور پاکستانی اداکارہ سجل علی نے گفتگو کی۔ شام کے وقت نیوپلیکس سینما میں بھارتی اور پاکستانی فنکاروں کا میلہ دیکھنے کو ملا اس موقع پر نوجوان ہدایتکار عاصم عباسی کی نئی فلم ’’کیک‘‘کا پریمیئر بھی رکھا گیا۔

بھارتی فلمسازوں اور فنکاروں نے پاکستان فلم انڈسٹری کے نوجوانوں کی کاوشوں کو سراہتے ہوئے فلم کی تعریف کی۔ بھارت سمیت دیگر ممالک سے آئے فنکاروں اور ہنرمندوں کے اعزاز میں گورنر ہائوس میں پروقار ظہرانے کا اہتمام کیا گیا جس میں فیسٹیول کے بورڈ میں شامل ممبران اور دیگر فنکاروں نے بھی شرکت کی۔  فیسٹیول کے دوسرے روز دو پینل ڈسکشنز کا اہتمام کیا گیا۔

پہلا پینل ڈسکشن ’’جونرابسٹرز‘‘کے عنوان سے تھا جس میں فلم ’’شاہ‘‘کے ڈائریکٹر ،رائٹر اور پروڈیوسر عدنان سرور، اینی میٹڈ فلم ’’ٹِک ٹاک‘‘کی پروڈیوسر ثنا توصیف، نامور اداکارہ عتیقہ اوڈھو، ’’باہو بَلی‘‘کے ڈائریکٹر ایس ایس راجا مَولی ، اداکارہ نندیتا داس اور بھارتی اداکاروِینے پھاٹک نے فلم انڈسٹری کے مختلف ادوار اور اس دوران پیش آنے والی تبدیلیوں پر تفصیلی گفتگو کی لیکن یہاں فلم فیسٹیول کی انتظامیہ نے پاکستان کے نامور فن کاروں اور فلم سازوں کومکمل نظر انداز کیا۔

کیونکہ اس موقع پراگرماضی کے معروف اداکار ندیم بیگ، غلام محی الدین، مصطفی قریشی، شان، معمررانا، ریشم، سنگیتا، بہار بیگم، جاوید شیخ ، ہمایوں سعید،  صبا قمر، سید نور، شہزاد رفیق، پرویزکلیم، ناصر ادیب، حسن عسکری اور غیرملکی فلموں کے سب سے بڑے امپورٹرآئی ایم جی سی گروپ کے چیئرمین شیخ امجد رشید سمیت دیگرکومدعو کیا جاتا توبھارت سمیت دنیا کے دوسرے ممالک سے آئے لوگوں کو پاکستان فلم انڈسٹری کے باصلاحیت لوگوں سے مل کرجہاں اچھا لگتا، وہیں کوپروڈکشن جیسی اہم ضرورت میں بہترپیش رفت بھی دیکھنے کو ملتی۔

یہی وجہ ہے کہ پاکستان فلم انڈسٹری کی نمائندہ تنظیموں پاکستان فلم پروڈیوسرز ایسوسی ایشن اورپاکستان فلم ڈسٹری بیوٹرز ایسوسی ایشنز کی جانب سے  وزیراعظم  پاکستان کے نام خطوط لکھے گئے، جس میںاس ایونٹ کے انعقاد پرجہاں سخت الفاظ میں مذمت کی گئی، وہیں پاکستانی فلم کوکراچی تک محدود رکھنے اورتقسیم کرنے کے حوالے سے گہری تشویش کا بھی اظہاکیا گیا۔

فلم فیسٹیول کے تیسرے دن دو پینل ڈسکشنز بعنوان ’’فلمز فار چینج ،سوشلی موٹیویٹڈ کانٹنٹ ان سائوتھ ایشین فلم انڈسٹری‘‘اور ’’دی فیوچر آ میوزک اینڈ لیرکس‘‘کا اہتمام کیا گیا ہے جس میں ہدایت کار جامی، سبھاش کپور، وِشال بھردواج ، اَریم فاروق، آصف نورانی، سلطان ارشد، ریکھا بھردواج ، ڈاکٹرعمر عادل ،ارشد محمود اور پاکستانی اور گلوکارعلی ظفر نے اپنے دلی جذبات اور خیالات کا اظہار کیا۔

فیسٹیول میں فلم ’’کیک‘‘کے علاوہ مزید 7فلموں کے پریمیئرز بھی ہوئے جن میں ’’دی ویلی‘‘،’’لالہ بیگم‘‘،’’مومل رانو‘‘،’’زراب‘‘،’’دی سانگ آف اسکارپینز‘‘، ’’کچھ بھیگے الفاظ ‘‘، ’’دی وِشنگ ٹری‘‘اور اینی میٹڈ فلم ’’ٹِک ٹاک‘‘وغیرہ شامل تھیں۔ فلم فیسٹیول میں سب سے زیادہ توجہ کا مرکز سپر ہٹ فلم ’’باہو بَلی‘‘کے ہدایتکار ایس ایس راجا مَولی رہے۔

انہوں نے چار روز تک مختلف ملاقاتوں میں بڑی محبتوں اور چاہتوں کا اظہار کیا وہ بہت خوش دِکھائی دے رہے تھے۔ اْن کا کہنا تھا کہ میں پاکستانیوں کا بے حد مشکور ہوں کہ انہوں نے میری فلموں کو پسند کیا۔ یہاں کی مہمان نوازی کے بارے میں جیسا سْنا تھا ،اس سے بھی اچھا محسوس کررہا ہوں۔ یہاں کے لوگ بہت محبتی اور آرٹ کے دیوانے ہیں۔

پاکستان انٹرنیشنل فلم فیسٹول کا اختتام فرئیر ہال کراچی میں منعقدہ ایک شاندار تقریب کے ذریعے کیا گیا۔ اس موقع پرجہاں گالا ایوارڈ نائٹ میں شوبزسے تعلق رکھنے والے لوگوں کی کثیر تعداد شریک ہوئی وہیں بین الاقوامی شہرت یافتہ صوفی گلوکارہ عابدہ پروین کی ایک شاندار پرفا رمنس کا اہتمام بھی کیا گیا۔

تقریب کی مہمان خصوصی وفاقی وزیر اطلاعات و نشریات مریم اورنگزیب تھیں جنہوں نے اس موقع پر خطاب کرتے ہوئے کہا کہ ’’فنکار وں پر بین الاقوامی سطح پر اپنے ملک کا مثبت امیج دنیا کے سامنے لانا اور اپنے فن کے ذریعے معاشرے میں قوت برداشت پیدا کرنے کی بھاری ذمہ داری عائد ہوتی ہے اور کے ایف ایس کے زیر اہتمام پہلے پاکستان انٹرنیشنل فلم فیسٹول کی کامیابی اور اس میں غیر ملکی وفود کی بھرپور شرکت اس بات کا ثبوت ہے کہ فن کی کوئی سرحد نہیں ہوتی تقریب کے پہلے میزبان کے فرائض ثروت گیلانی اور اظفر رحمن نے انجام دیئے ۔

بیسٹ ڈاکومنٹری فیچر کا ایوارڈ پروین رحمن ’’دی ریبل آپٹیمس ‘‘کو علی رحمن اور کبری خان نے پیش کیا۔ اس موقع پر14کیٹگریوں میں منتخب فنکاروں اور تکنیک کاروںکو ایوارڈز سے بھی نوازا گیا۔

کراچی میں منعقدہ فلم فیسٹیول کے حوالے سے پاکستان فلم انڈسٹری کے سنجیدہ حلقوں کا کہنا تھا کہ ثقافتی سرگرمیاں ایک صحتمند معاشرے کی علامت ہوتی ہیں لیکن اس فیسٹیول کے انعقاد پرجہاں حکومت کی جانب سے ایک پرائیویٹ تنظیم کو بھرپورسپورٹ کیا گیا، وہیں اس بات کا خیال رکھنا بھی بے حدضروری تھا کہ اس ایونٹ کے انعقاد سے  کس طرح پاکستان فلم انڈسٹری کیلئے اپنی زندگیاں وقف کردینے والے فنکاروں، تکنیک کاروں اور دیگر کو نظرانداز تو نہیں کیا جارہا۔

جس طرح پاکستانی فنکاروںکوبھارت میں بین کرنے کی حمایت کرنے والی کمیونٹی کے لوگوں نے یہاں پروٹوکول کوانجوائے کیا،  اگراسی طرح اپنے ملک کے عظیم فنکاروںکو بھی اس کا حصہ بنا کرحوصلہ افزائی کی جاتی تویہ سب سے اچھا اقدام ہوتا۔ یہی نہیں جس طرح سے پنجاب سے تعلق رکھنے والے فنکاروں، فلم میکرز، ڈائریکٹرز اور رائٹرزکوجان بوجھ کریا نادانی میں نظرانداز کیا گیا، اس سے پاکستانی فلم انڈسٹری کوتقسیم کرنے کی بُوبھی پھیل رہی ہے۔

اس مہم  کوروکنے کیلئے حکومت کوہی اپنا کردارادا کرنا ہوگا۔ وگرنہ ہم جہاں پاکستانی فلم کی بحالی اورترقی کے ساتھ ساتھ دوسرے ممالک کی فلم انڈسٹریوں کے شانہ بشانہ چلنے کے خواب دیکھ رہے ہیں ، یہ خواب آپسی اختلافات اورایک دوسرے کونیچا دکھانے کے پیچھے چکنا چورہوجائیں گے۔ اس وقت ہمیں یکجا ہونے کی ضرورت ہے۔

یہی وہ وقت ہے جب ہمیں ایک محبت وطن پاکستانی ہونے کا ثبوت دینا ہے۔ جب تک ہم اپنے فنکاروںکو عزت واحترام نہیں دیں گے، تب تک ہمیں کسی اورملک سے یہ عزت اوراحترام نہیں ملے گا۔ یہ لمحہ فکریہ ہے، جس پرسب کوغورکرنے کی ضرورت ہے۔ وگرنہ ہماری آپسی لڑائی میں فائدہ ہمارے دشمن ہی اٹھائیں گے۔
|فلمیں دیکھنا کس کو پسند نہیں مگر کیا کبھی آپ نے تصّور کیا کہ آپ کی تاریخ پیدائش کے دن کون سی فلم بزنس کے لحاظ سے دنیا بھر میں سب سے آگے تھی؟ یقیناً نہیں کیونکہ اس کا خیال کسی کو بھی نہیں آتا۔ تاہم اب ایسا ممکن ہے۔

جی ہاں Playback.fm نامی سائٹ نے ایک ایسا ٹول تیار کیا ہے جس میں آپ اپنی تاریخ پیدائش ڈال کر اس دن کی نمبرون فلم کے بارے میں جان سکتے ہیں۔

تاہم یہ ہولی وڈ فلم ہوگی جو یو ایس باکس آفس پر اس دن سرفہرست ہوگی جبکہ فلم کے نام کے ساتھ اس وقت کی سینما ٹکٹ کی قیمت اور ٹریلر بھی آپ دیکھ سکتے ہیں۔اور ہاں ہوسکتا ہے کہ آپ کو جھٹکا لگے ،وہ اس طرح آپ کی تاریخ پیدائش پر نمبرون فلم ایسی ہوسکتی ہے جس کا آپ نے کبھی نام بھی نہ سنا ہو۔
دلچسپ بات یہ کہ اس ٹول سے اندازہ ہوتا ہے کہ فلموں کے کردار بھی لوگوں کو متاثر کرتے ہیں۔ اور لوگ ان کے نام پر اپنے بچوںکے نام رکھتے ہیں خاص طور پر امریکا میں۔اگر نمبرون فلم کا یہ تصّور آپ کے دل کو بھائے تو آپ اپنے تاریخ پیدائش کے دن نمبرون انگلش گانے کے بارے میں بھی جان سکتے ہیں۔
|ممبئی: بالی ووڈ کی بے باک اداکارہ سنی لیون نے اپنے ماضی کے کئی رازوں سے پردہ اٹھا دیا۔

بالی ووڈ میں فلم ’جسم ٹو‘ سے ڈیبیو کرنے والی اداکارہ سنی لیون بولڈ مناظر کی عکس بندی کے حوالے سے پہچانی جاتی ہیں جو اب تک متعدد فلموں میں کام کرچکی ہیں لیکن اداکارہ کو اکثر اپنے ماضی کی وجہ سے پریشانی کا سامنا کرنا پڑتا ہے یہی وجہ ہے کہ سنی لیون نے اپنے ماضی کے کئی رازوں سے پردہ اُٹھا دیا۔

بھارتی میڈیا رپورٹس کے مطابق کینیڈین نژاد بھارتی اداکارہ سنی لیون کا کہنا ہے کہ ابتداء میں ’پورن انڈسٹری کو چھوڑ کر بالی ووڈ میں آنے کا فیصلہ میرے لئے کافی مشکل رہا جس کا مجھے ذرا بھی افسوس نہیں تاہم بالی ووڈ میں شمولیت کا فیصلہ آسان نہیں تھا اور مجھے شدید تنقید کا سامنا کرنا پڑا۔
یہ خبر بھی پڑھیں: سنی لیون کا بھائی پیسوں کے لیے کیا کرتا تھا؟

سنی لیون کا کہنا تھا کہ ’مجھے سب سے زیادہ نفرت انگیز ای میل اور تنقید کا سامنا اُس وقت کرنا پڑا جب میں 21 برس کی تھی کیوں کہ دوسروں کی فیملی کی طرح میری فیملی میں بھی مسائل تھے لیکن اُس کے باوجود میری فیملی نے مجھے اور میرے بھائی کو پریشانیوں سے بچائے رکھا  جب کہ در حقیقیت 21 سال کی عمر میں لوگوں کی نازیبا باتیں مجھے بُری طرح متاثر کرتی تھیں کیوں کہ میں اس وقت میں اندر سے کمزور تھی تاہم اب مجھے اپنے ماضی پر کسی قسم کا پچھتاوا نہیں ہے۔

یہ خبر بھی پڑھیں: سنی لیون کا اپنی زندگی پر فلم بنانے کا اعلان

واضح رہے کہ سنی لیون کے نام سے پہچانے جانے والی بے باک اداکارہ کا اصل نام ’کرنجیت کور وہرہ‘ ہے جو اپنے اسٹائل کی وجہ سے اکثر سوشل میڈیا پر خبروں کی زینت بنی رہتی ہیں۔
|ممبئی: بالی ووڈ کے ایکشن ہیرو ٹائیگر شروف نے فلم ’’باغی 2‘‘ کی کامیابی پر جذباتی انداز میں مداحوں کا شکریہ ادا کیا۔

صرف 3 دن میں 73 کروڑ سے زائد کا کھڑکی توڑ بزنس کرنے والی فلم ’’باغی 2‘‘کے اداکار ٹائیگر شروف نے اپنی فلم کی کامیابی پر مداحوں کا نہایت جذباتی انداز میں شکریہ ادا کیا۔

سوشل میڈیا پر جاری ویڈیو میں ٹائیگر شروف نے اپنے تمام چاہنے والوں کو مخاطب کرتے ہوئے کہا کہ’’آپ سب لوگوں نے مجھے اور ’’باغی‘‘ کی ٹیم کو جو پیار اور محبت دی اس کیلئے میں آپ سب کا شکریہ ادا کرنا چاہتا ہوں لیکن مجھے لگتا ہے آپ کے پیار اور محبت کے آگے شکریہ کافی نہیں ہے، میں اس وقت ایسا محسوس کررہا ہوں جیسے میں اب بھی خواب دیکھ رہا ہوں۔
اس خبرکوبھی پڑھیں: جب ممبئی آئی تو میرے پاس صرف500 روپے تھے

ٹائیگر شروف نے کہا میرے پاس اس وقت الفاظ نہیں ہیں، میں آپ سب کو بتا نہیں سکتا کہ میں اس وقت کیا محسوس کررہا ہوں، میں فلم ’’باغی‘‘کی پوری ٹیم کے جانب سے آپ سب کو شکریہ کہنا چاہتا ہوں۔ ویڈیوکے آخر میں ٹائیگر شروف نے اپنے تمام چاہنے والوں، دوستوں، گھر والوں اوران تمام افراد کا شکریہ اداکیا جنہوں نے ان کی ہمت بڑھائی۔‘‘
|ممبئی: بالی ووڈ کے ایکشن ہیرو ہریتھیک روشن نے رنویر سنگھ کی آئی پی ایل میں پرفارمنس سے چھٹی کرادی۔

بھارتی میڈیا رپورٹس کے مطابق انڈین پریمیئر لیگ (آئی پی ایل ) کی افتتاحی تقریب میں ڈانس پرفارمنس سے قبل ہی رنویر سنگھ فٹبال میچ میں اپنا بازو تڑوا بیٹھے جس وجہ سے انہیں صرف 15 منٹ کی پرفارمنس پر 15 کروڑ روپے معاوضہ ملنا تھا لیکن زخمی ہونے کے بعد ڈاکٹرروں کی جانب سے اداکار کو سختی سے آرام کا مشورہ دیا گیا ہے۔
|ممبئی: بالی ووڈ باربی ڈول کترینہ کے بعد اُن کی بہن ایزابیل کیف نے انڈسٹری میں ڈیبیو کی تیاری کرلی۔

بالی ووڈ انڈسٹری میں بھارت کی مقامی اداکاراؤں کے علاوہ سنی لیون، جیکولین فرننڈس ،نرگس فخری اور باربی ڈول کترینہ کیف کی صورت میں غیر ملکی اداکاراؤں کا بھی راج ہے جب کہ انڈسٹری کے تمام بڑے اداکاروں کے ساتھ کام کرنے والی کترینہ کا شمار بالی ووڈ کی صف اول کی اداکاراؤں میں ہوتا ہے اور وہ گزشتہ کئی سال سے اپنی بہن کو بھی انڈسٹری میں لانے کی  تیاریاں کررہی تھیں جس میں اب انہیں کامیابی حاصل ہوگئی ہے۔

بھارتی میڈیا رپورٹس کے مطابق اسٹینلے ڈی کوسٹا کی ہدایت کاری میں بننے والی فلم ’ ٹائم ٹو ڈانس‘ میں  بالی ووڈ اداکارہ کترینہ کیف کی بہن ایزابیل کیف ڈیبیو کریں گی جب کہ فلم میں اُن کے مدمقابل معروف اداکار ادتتیا پنچولے کے بیٹے سورج پنچولی ہیرو کے فرائض انجام دیں گے۔
رپورٹس کے مطابق فلم ’ٹائم ٹو ڈانس‘ میں ایزابیل ہوٹل ڈانسر اور ادتتیا پنچولی اسٹریٹ ڈانسر کا کردار ادا کریں گے جب کہ فلم کی شوٹنگ اگلے ہفتے لندن میں شروع کی جائے گی اور 2018 میں سینما گھروں کی زینت بنے گی۔

سورج پنچولی نے بھی سماجی رابطے کی ایپ انسٹا گرام پر فلم ’ٹائم ٹو ڈانس ‘ میں اپنی اور ایزا بیل کی تصدیق کرتے ہوئے کہا سب لوگ اس فلم کے لئے تیار ہو جائیں۔
|ممبئی: بالی ووڈ باربی ڈول کترینہ کے بعد اُن کی بہن ایزابیل کیف نے انڈسٹری میں ڈیبیو کی تیاری کرلی۔

بالی ووڈ انڈسٹری میں بھارت کی مقامی اداکاراؤں کے علاوہ سنی لیون، جیکولین فرننڈس ،نرگس فخری اور باربی ڈول کترینہ کیف کی صورت میں غیر ملکی اداکاراؤں کا بھی راج ہے جب کہ انڈسٹری کے تمام بڑے اداکاروں کے ساتھ کام کرنے والی کترینہ کا شمار بالی ووڈ کی صف اول کی اداکاراؤں میں ہوتا ہے اور وہ گزشتہ کئی سال سے اپنی بہن کو بھی انڈسٹری میں لانے کی  تیاریاں کررہی تھیں جس میں اب انہیں کامیابی حاصل ہوگئی ہے۔

بھارتی میڈیا رپورٹس کے مطابق اسٹینلے ڈی کوسٹا کی ہدایت کاری میں بننے والی فلم ’ ٹائم ٹو ڈانس‘ میں  بالی ووڈ اداکارہ کترینہ کیف کی بہن ایزابیل کیف ڈیبیو کریں گی جب کہ فلم میں اُن کے مدمقابل معروف اداکار ادتتیا پنچولے کے بیٹے سورج پنچولی ہیرو کے فرائض انجام دیں گے۔
رپورٹس کے مطابق فلم ’ٹائم ٹو ڈانس‘ میں ایزابیل ہوٹل ڈانسر اور ادتتیا پنچولی اسٹریٹ ڈانسر کا کردار ادا کریں گے جب کہ فلم کی شوٹنگ اگلے ہفتے لندن میں شروع کی جائے گی اور 2018 میں سینما گھروں کی زینت بنے گی۔

سورج پنچولی نے بھی سماجی رابطے کی ایپ انسٹا گرام پر فلم ’ٹائم ٹو ڈانس ‘ میں اپنی اور ایزا بیل کی تصدیق کرتے ہوئے کہا سب لوگ اس فلم کے لئے تیار ہو جائیں۔
|ممبئی: بالی ووڈ کے دبنگ سلمان خان کے بعد شاہد کپور بھی کبڈی کے لئے تیار ہو گئے ہیں۔

بالی ووڈ میں شرمیلے و خوبرو اداکار شاہد کپور نے فلم حیدر، اڑتا پنجاب اور پدماوت میں اپنی منفرد اداکاری سے بالی ووڈ میں اپنا لوہا منوایا جب کہ اپنی حالیہ فلم ’پدماوت‘ کی کامیابی کے بعد وہ ہدایت کاروں کی پہلی ترجیح بھی بن گئے ہیں اور اب اپنے مداحوں کے سامنے آنے کے لئے کبڈی کرنے کے لئے بھی تیار ہو گئے ہیں۔

بھارتی میڈیا رپورٹس کے مطابق بالی ووڈ کے چاکلیٹی ہیرو شاہد کپور نے گزشتہ روز فلم ’رنگ دے بسنتی‘ اور ’فنے خان‘ کے ہدایت کار و فلمساز راکیش اوم پرکاش مہرا سے ان کے گھر میں ملاقات کی اور اس طویل ملاقات میں  فلم ’کبڈی‘ کے اسکرپٹ پر بات کی گئی جس کے بعد  شاہد کپور نے فلم کے لئے حامی بھی بھرلی ہے۔
|ممبئی: نامور بالی ووڈ اداکاراور جیکی شروف کے صاحبزادے ٹائیگرشروف کی بالی ووڈ میں انٹری سے قبل کی تصاویرسوشل میڈیا میں گردش کررہی ہیں جن میں وہ پرکشش اداکار کے بجائے بالکل ایک عام نوجوان نظر آرہے ہیں۔

لاکھوں دلوں پر حکمرانی کرنے والے بالی ووڈ کے ایکشن ہیرو ٹائیگر شروف کی فلم ’’باغی 2‘‘آج ریلیز کی جارہی ہے فلم میں ٹائیگر کی فٹنس اور ایکشن اسٹنڈز کی دھوم مچی ہوئی ہے تاہم ٹائیگر ہمیشہ سے اتنے پرکشش اور خوبرو نوجوان نہیں تھے۔
|کراچی: نامور پاکستانی اداکارہ سوہائے علی ابڑو کی فلم ’’موٹر سائیکل گرل‘‘ کے ٹریلر نے ریلیز ہوتے ہی دھوم مچادی۔

فلم’’جوانی پھر نہیں آنی‘‘سے شہرت کی بلندیوں کو چھونے والی پاکستان کی مقبول ترین اداکارہ سوہائے علی ابڑو فلم’’موٹر سائیکل گرل‘‘کے ذریعے ایک بار پھر اپنی اداکاری کا جادو جگانے کیلئے تیار ہیں۔
|ممبئی: سلمان خان کی گزشتہ برس ریلیز ہوئی فلم ’’ٹیوب لائٹ‘‘ توقع کے خلاف باکس آفس پر زیادہ کامیابی حاصل نہ کرسکی تھی اور سلمان خان کو فلم کی ناکامی کی بھاری قیمت چکانی پڑی تھی۔

بھارتی میڈیا کے مطابق ہدایت کار کبیر خان اور سلمان خان ایک ساتھ کئی کامیاب فلموں میں کام کرچکے ہیں جن میں ’’ایک تھا ٹائیگر‘‘اور ’’بجرنگی بھائی جان‘‘ شامل ہیں، جنہوں نے باکس آفس پر ریکارڈ توڑ بزنس کیا تھا لہٰذا توقع کی جارہی تھی کہ فلم’’ٹیوب لائٹ ‘‘بھی باکس آفس پر شاندار بزنس کرے گی لیکن ہوا اس کے برعکس۔

اس خبرکوبھی پڑھیں:  سلمان خان کولگا بڑا دھچکا
سلمان خان کی ٹیوب لائٹ شائقین کو متاثر نہ کرسکی اور باکس آفس پر ناکام ہوگئی۔ فلم نے بھارت میں 110 کروڑاور دنیا بھر میں 200 کروڑ کی کمائی کی تھی جو اندازے سے بہت کم تھی۔ فلم کی ناکامی سے سینما مالکان اور ڈسٹری بیوٹرز کو بھاری نقصان اٹھانا پڑا تھا جس پر سلمان خان ان کی مدد کو آگے آئے اور ان کے نقصان کا ازالہ کیا  لیکن یہ بات بہت کم لوگ جانتے ہیں کہ سلمان خان نے ڈسٹری بیوٹرز اور سینما مالکان کو اپنی جیب سے 55 کروڑ روپے کی رقم ادا کی تھی۔

واضح رہے کہ فلم ’’ٹیوب لائٹ‘‘سلمان خان کی اب تک کی سب سے کم دورانیے کی فلم ہے جو صرف 136 منٹ پر مشتمل تھی۔
|ممبئی: بالی ووڈ اداکارہ رانی مکھرجی کا کہنا ہے کہ شادی اور بیٹی نے ان کی زندگی میں کچھ بھی تبدیل نہیں کیا میں آج بھی ویسی ہی ہوں جیسی شادی سے پہلے تھی۔

رانی مکھرجی کا شمار بالی ووڈ کی صف اول کی اداکاراؤں میں ہوتا ہے، 2000 کی دہائی میں ایک کے بعد ایک ہٹ فلم دے کر رانی مکھرجی نے ثابت کیا کہ وہ بالی ووڈ کی بہترین اداکارہ ہیں  تاہم شادی کے بعد رانی مکھرجی نے کچھ عرصے کیلئے فلموں سے کنارہ کشی اختیار کرلی۔ اور اب انہوں نے تقریباً 4 سال بعد ایک بار پھر فلم’’ہچکی‘‘کے ذریعے فلموں میں انٹری دی ہے۔ شائقین کی جانب سے فلم ’’ہچکی‘‘میں رانی مکھرجی کے کردار کو بے حد پزیرائی حاصل ہورہی ہے۔

اس خبرکوبھی پڑھیں: رانی مکھرجی قانون کی گرفت میں
’‘ہچکی‘‘ کے حوالے سے رانی مکھرجی نے ایک بھارتی ویب سائٹ کو انٹرویو دیتے ہوئے کہا کہ شادی اور بیٹی کی پیدائش نے میری زندگی میں کچھ بھی تبدیل نہیں کیا۔ میں آج بھی بالکل ویسی ہوں جیسی پہلے تھی۔ ’’ہچکی‘‘کی کامیابی اس بات کا ثبوت ہے کہ لوگوں نے مجھے شادی کے بعد بھی قبول کیا حالانکہ عام طور پر یہ کہا جاتا ہے کہ  شادی شدہ اور ماں بننے والی اداکاراؤں کا کوئی مستقبل نہیں ہوتا اور لوگ انہیں دیکھنا نہیں چاہتے۔ تاہم فلم ’’ہچکی‘‘کے بعد شائقین نے نہ صرف مجھے بے حد پیار دیا بلکہ لوگوں کی جانب سے کہا گیا ہمیں اس بات سے کوئی فرق نہیں پڑتا کہ آپ شادی شدہ ہیں یا ایک بچی کی ماں ہیں ہم صرف آپ کو اسکرین پر دیکھنا چاہتے ہیں۔

واضح رہے کہ گزشتہ ہفتے ریلیز ہونے والی رانی مکھرجی کی فلم’’ہچکی‘‘باکس آفس پر بہت زیادہ کامیابی تو حاصل نہ کرسکی لیکن اپنے سماجی موضوع اور رانی مکھرجی کی خوبصورت اداکاری کو شائقین کی جانب سے بے حد پزیرائی حاصل ہورہی ہے۔ فلم اب تک 22 کروڑ 70 لاکھ کا بزنس کرچکی ہے۔
|جودھپور: کالے ہرن کے غیرقانونی شکار کے کیس میں 18 سال بعد بالی ووڈ کے دبنگ اداکار سلمان خان کی قسمت کا فیصلہ 5 اپریل کو سنایا جائے گا کہ وہ جیل جائیں گے یا باعزت بری ہوجائیں گے۔

بھارتی میڈیا کے مطابق گزشتہ روز سلمان خان کے خلاف بھارتی ریاست راجستھان کے شہرجودھپورکی مقامی عدالت میں کالے ہرن کے غیر قانونی شکار کے کیس کی سماعت ہوئی۔ سلمان خان تو عدالت میں پیش نہ ہوئے تاہم ان کے وکیل ہستیمل سرسوت موجود تھے۔ سماعت کے دوران دونوں طرف کے دلائل مکمل ہونے کے بعد عدالت نے فیصلہ محفوظ کرتے ہوئے کہا کہ سلمان خان کے خلاف کالے ہرن کے غیر قانونی شکار کے کیس کا فیصلہ 5 اپریل کو سنایا جائے گا۔

اس خبرکوبھی پڑھیں:  سلمان خان طلب
سماعت کے دوران مجسٹریٹ دیو کمار کھتری نے حکم دیا ہے کہ فیصلہ سناتے وقت  اداکار سلمان خان اور مقدمے میں نامزد تمام افراد عدالت میں موجود ہوں  جب کہ ان کا مزید کہنا تھا کہ 5 اپریل کو سلمان خان کو مشہور شخصیت کے طور پر نہیں بلکہ ایک عام انسان کے طور پر نظر میں رکھتے ہوئے فیصلہ سنایا جائے گا۔

واضح رہے کہ کالے ہرن کے غیرقانونی شکار کے کیس میں سلمان خان کے علاوہ اداکار سیف علی خان، اداکارہ سونالی باندرے، تبو اوراداکارہ نیلم بھی نامزد ہیں، جن پر الزام ہے کہ ان تمام اداکاروں نے 1998 میں  فلم ’’ہم ساتھ ساتھ ہیں‘‘ کی شوٹنگ کے دوران جودھپور میں پابندی کے باوجود غیر قانونی طور پر کالے ہرن کا شکار کیا۔
|کراچی:  پاکستان انٹرنیشنل فلم فیسٹیول کا افتتاح کراچی کے نجی سینما میں رنگا رنگ فلم کیک کے پریمیئر سے کیا گیا تاہم فلم 30 مارچ کو ریلیز کی جائے گی۔

فلم کے پریمیئر میں کاسٹ سمیت دیگر فنکاروں نے بھی شرکت کی اور پاکستان انٹرنیشنل فلم فیسٹیول کو خوب سراہہ ساتھ ہی فلم کیک کو پاکستانی فلم انڈسٹری کے لیے اچھی فلم قرار دیا، فلم کیک کی کاسٹ میں آمنہ شیخ، عدنان ملک ،صنم سعید، انوشے اشرف، محمد احمید اور دیگر شامل ہے۔

ایکسپریس نیوز سے بات کرتے ہوئے فلم کی کاسٹ کا کہنا تھا کہ امید ہے کہ یہ فلم لوگوں کو پسند آئے گی، فلم کی کہانی ایک گھرانے کے گرد گھومتی ہے جہاں لڑائیاں تو ہے لیکن محبت بھی بھرپور ہے۔
فلم کے ڈائریکٹرعاصم عباسی کا کہنا ہے کہ فلم کو بہت محنت کے ساتھ عکس بند کیا گیا ہے جس میں ہر کردار نے بہت محنت کی ہے۔

فلم کے پروڈیوسر سید ذولفقار بخاری کا کہنا تھا کہ فلم کیک کو پاکستان کے مختلف شہروں میں ہی عکس بند کیا گیا ہے اور خوبصورت مقامات دکھانے کی کوشش کی گئی ہے جس سے پاکستان کی خوبصورتی فلم بینوں کو نمایاں نظر آ سکے گی جبکہ فلم کو فیصل قریشی، سائرہ شہروز، شہریار، عائشہ عمر، مومل شیخ، دیپک پروانی اور دیگر اداکاروں کی جانب سے خوب داد ملی۔
|بالی ووڈ کے دبنگ اداکار سلمان خان نے بچی کی زندگی بچانے کے لئے اپنا ’بون میرو‘ عطیہ کردیا۔

بالی ووڈ کے سلطان سلمان خان کا شمار انڈسٹری کے صف اول کے اداکاروں میں ہوتا ہے لیکن وہ فلمی دنیا کے علاوہ بھی بڑے دل کے مالک ہیں اور اس بات کا اندازہ اس سے لگایا جاسکتا ہے کہ دوسروں کی مدد کرنے میں سلو میاں کوئی کسر نہیں چھوڑتے اور  کسی کے چہرے پر مسکراہٹ لانے کا موقع ہاتھ سے جانے نہیں دیتے جب کہ اب ان کے حوالے سے ایک خبر سامنے آئی ہے کہ انہوں نے 2010 میں ایک بچی کی زندگی بچانے کے لئے اپنا بون میرو عطیہ کیا تھا۔

بھارتی میڈیا رپورٹس کے مطابق بالی ووڈ اداکار سلمان خان نے بون میرو ٹرانسپلانٹ کی ضرورت مند پوجا نامی بچی کو اپنا ’بون میرو‘ عطیہ کرکے نہ صرف اُس کی جان بچائی بلکہ بھارت کے پہلے ’بون میرو‘ ڈونر بھی بن گئے اور ان کے اس عمل میں اُن کے بھائی ارباز خان نے بھی ساتھ دیا۔
یہ خبر بھی پڑھیں: سلمان خان جان لیوا بیماری کی شکار اداکارہ کے لیے ڈھارس بن گئے

بون میرو ٹرانسپلانٹ کرنے والے ڈاکٹر سنیل پاریخ نے سلمان خان کا شکریہ ادا کرتے ہوئے کہا کہ جب سلمان خان کو بچی کی بیماری کا پتہ چلا تو انھوں نے پوجا کے کیس کا مطالعہ کیا جس کو فوری بون میرو ٹرانسپلانٹ کی ضرورت تھی جس کے بعد وہ اپنی فٹ بال ٹیم کو بون میرو عطیہ کرنے کے لئے لیکر آگئے۔

یہ خبر بھی پڑھیں: سلمان خان کی ساتھی اداکارہ کے پاس چائے پینے کے پیسے بھی نہیں

ڈاکٹر نے مزید انکشاف کیا کہ آپریشن کے آخری اوقات میں پوری ٹیم کے لوگ پیچھے ہٹ گئے اور ساری صورتحال کو جانچتے ہوئے سلمان خان اور اُن کے بھائی ارباز خان نے اپنا ’بون میرو‘ دے کر بچی کی جان بچائی۔
|ممبئی: بالی ووڈ کے کنگ شاہ رخ خان کا کہنا ہے کہ وہ اپنی نئی فلم ’زیرو‘ میں بہت تیزی سے بچپن کی طرف لوٹ رہے ہیں۔  

بالی ووڈ کے معروف اداکار شاہ رخ خان کو اُن کی منفرد اور خاص کر رومانوی اداکاری کی وجہ سے فلم انڈسٹری کا کنگ کہا جاتا ہے لیکن گزشتہ چند سالوں سے انہیں اپنی فلموں کی وہ پذیرائی نہیں مل رہی جس کے وہ حقدار ہیں اور یہ بات اداکار خود بھی جانتے ہیں یہی وجہ ہے کہ انہوں نے اپنی بادشاہت کو قائم رکھنے کے لیے نئے سال کے موقع پر نئے انداز میں مداحوں کے سامنے آنے کا فیصلہ کیا۔
|ممبئی: نامور پاکستانی اداکارفواد خان اور بالی ووڈ کی ڈمپل گرل دپیکا پڈوکون دوسال بعد ایک بار پھر ایک ساتھ نظر آئیں گے۔

میڈیا رپورٹس کے مطابق دپیکا پڈوکون اور فواد خان کی جوڑی کل دبئی میں ہونے والے ایک اسٹیج شو کے دوران تقریباً دوسال بعد ایک بار پھر جلوے بکھیرتی نظرآئے گی۔ تقریب میں فواد اور دپیکا کے علاوہ اداکارہ ودیا بالن، جیکی شروف اورعرفان خان سمیت بالی ووڈ کے متعدد اداکار جلوے بکھیریں گے۔

اس سے قبل دونوں اسٹارز نے ایک ساتھ تقریباً دوسال پہلے ممبئی میں ایک تقریب میں بطور شو اسٹاپر شرکت کی تھی اور اپنی خوبصورت کیمسٹری سے تمام لوگوں کے دل جیت لیے تھے۔ دپیکا کے ساتھ کام کرنے کے حوالے سے فواد خان کا کہنا تھا کہ دپیکا کے ساتھ کام کرنے کا تجربہ نہایت خوشگوار ہے، اور اس وقت میں کیا محسوس کررہا ہوں اسے الفاظ میں بیان نہیں کرسکتا۔
واضح رہے کہ دونوں کی خوبصورت کیمیسٹری کی ہی  وجہ سے فلم’’پدماوت‘‘میں دپیکا کے شوہر راجا راول رتن سنگھ کیلئے  ہدایت کار سنجے لیلا بھنسالی کی پہلی پسند اداکار فواد خان تھے اور وہ چاہتے تھے کہ فواد خان یہ کردار ادا کریں جب کہ بھنسالی کے سامنے اس کردار کیلئے دپیکا پڈوکون نے بھی فواد خان کی حمایت کی تھی، لیکن بھارت میں پاکستانی اداکاروں پر پابندی کی وجہ سے فواد خان فلم میں کام نہ کرسکے تھے۔
|ممبئی: نامور بالی ووڈ اداکارہ سنی لیون نے اپنے تینوں بچوں بیٹی نشا کور اور بیٹوں اشر سنگھ اور نواہ سنگھ ویبر کے حوالے سے ایک حسین اتفاق مداحوں کے ساتھ شیئر کیا ہے۔

بھارتی فلم انڈسٹری کی بے باک اداکارہ سنی لیون  نے رواں ماہ کی ابتدا میں سروگیسی کے ذریعےاپنے گھر دوجڑواں بچوں کی پیدائش کی خوشخبری سنائی تھی،  اس سے قبل سنی اور ان کے شو ہر نے ایک یتیم بچی کو گود لیاتھا، جس کا نام نشا کور ویبر رکھا تھا۔ سنی لیون نے اپنے ماں بننے کی خوشخبری سوشل میڈیا پر شیئر کرتے ہوئے لکھا تھا کہ اب ان کا خاندان مکمل ہوگیا ہے۔ میں اور ڈینئل ایک بار پھر والدین بن کر بہت خوش ہیں۔

اس خبرکوبھی پڑھیں: سنی لیون کے گھر جڑواں بچوں کی پیدائش
سنی لیون کے دونوں بیٹے تقریباً ڈیڑھ ماہ کے ہوگئے ہیں اور اس موقع پر انہوں نے مداحوں کے ساتھ اپنے تینوں بچوں کے حوالے سے نہایت دلچسپ اور حسین اتفاق شیئر کیا ہے۔ میڈیا رپورٹس کے مطابق سنی لیون نے اپنی بڑی بیٹی نشا کو گزشتہ برس جون میں بھارتی ریاست مہاراشٹرا کے ضلع لاتور کےایک یتیم خانے سے گود لیاتھا۔ سنی کا کہنا ہے کہ انہیں نشا کی حوالگی کاآفیشل کنفرمیشن لیٹر 21 جون کو بدھ کے روزملا تھا جب کہ ان کے دونوں بیٹے بھی بدھ کے روز ان کے حوالے کیے گئے تھے لہٰذا یہ ایک حسین اتفاق ہے کہ ان کے تینوں بچے انہیں ایک ہی دن ملے۔

سنی نے مزید کہا تینوں بچوں کی آمد کے ساتھ ان کی زندگی بہت زیادہ تبدیل ہوگئی ہے اور یہ تبدیلی بہت اچھی ہے۔ نشا اپنے بھائیوں کا بالکل بڑی بہنوں کی طرح خیال رکھتی ہے اور یہ دیکھ کر مجھے بہت اچھا محسوس ہوتا ہے۔
|کراچی: اداکارہ ماہرہ خان نے نوبل انعام یافتہ ملالہ یوسف زئی کو تقریباً ساڑھے 5 سال بعد وطن آمد پر  خوش آمدید کہا ہے۔

سوات کی گل مکئی کی ساڑھے 5 سال بعد وطن واپسی پر سوشل میڈیا صارفین کی جانب سے جہاں ملا جلا ردعمل سامنے آرہا ہے وہیں اداکارہ ماہرہ خان نے ملالہ کو پاکستان واپسی پر نہایت خوش گوار انداز میں خوش آمدید کہا ہے۔ ماہرہ خان نے ملالہ کی آمد پر ٹوئٹ کرتے ہوئے انہیں چھوٹی بچی سے تشبیہ دیتے ہوئے کہا’’بے بی گرل ملالہ، گھر میں خوش آمدید‘‘۔
|لاہور:  عوام کے ہردلعزیز تفریحی چینل ’’ایکسپریس انٹرٹینمنٹ‘‘ کی جانب سے ناظرین کیلیے نیا اور منفرد ڈرامہ سیریل ’’سودائی ‘‘ آج رات 9بجے پیش کیا جائے گا۔

ڈرامے کے مرکزی کرداروں میں اداکارہ حنا الطاف، فیضان خواجہ ، سونیا نذیر اوراسد صدیقی شامل ہیں ، جبکہ عرصہ دراز بعد پاکستان فلم انڈسٹری پر برسوں راج کرنے والے سینئر اداکارغلام محی الدین بھی چھوٹی سکرین پرجلوہ گر ہوں گے۔ ڈرامے کے رائٹررامس تنویرحیدرہیں، جبکہ اس کے پروڈیوسرحسن ضیاء اور ہدایتکارعمران بیگ ہیں۔

ڈرامے کی شوٹنگ ویسے تو کراچی اور دیگر مقامات پرکی گئی ہے لیکن اس میں ایک مرتبہ پھرایک ایسے اہم مسئلے کواجاگرکرنے کی کوشش کی جارہی ہے، جواس سے پہلے شاید سامنے نہیں لایا جاسکا۔
ڈرامے میں شامل تمام فنکار جہاں بہت پروفیشنل ہیِں، وہیں حسن ضیاء کی قیادت میں بننے والے اس ڈرامے کی تکنیکی ٹیم میں بھی کسی طرح کا سمجھوتہ نہیں کیا گیا۔ ڈرامے میں جہاں زندگی کے اہم پہلوؤں کو بڑی مہارت کے ساتھ مصنف رامس تنویرحیدرنے بیان کیا ہے، وہیں ہدایتکارعمران بیگ نے بھی اپنی صلاحیتوں سے پورا انصاف کیا ہے۔

جہاں تک بات ڈرامے میں مرکزی کردارنبھانے والی اداکارہ حنا الطاف کی ہے توانھوں نے اپنے کردارکوبخوبی انجام دیا ہے۔ اس کے مدمقابل اسد صدیقی اور فیضان خواجہ کے ساتھ ساتھ سینئراداکارغلام محی الدین نے بھی اپنے تجربے کی روشنی میں ایکٹنگ کے خوب جوہردکھائے ہیں۔

اس سلسلے میں ’’ایکسپریس‘‘سے گفتگوکرتے ہوئے ڈرامے کے پروڈیوسر حسن ضیاء کا کہنا تھا کہ پاکستانی ڈرامہ ہمیشہ ہی اپنے معیار اور منفرد کہانیوں کی وجہ سے ناظرین کی توجہ کا مرکز بنا ہے۔ ان چاہنے والوں میں صرف پاکستانی ہی نہیں بلکہ ہمارے پڑوسی ملک بھارت سمیت دنیا کے بیشترممالک میں بسنے والے ناظرین بھی شامل ہیں جن کی پسند اوررائے ہی ہمارے لیے سب سے بڑا ایوارڈ ہوتی ہے۔

حسن ضیاء نے کہا کہ جہاں تک بات ایکسپریس انٹرٹینمنٹ چینل کی ہے تواس ادارے نے مجھے بے حد متاثر کیا ہے۔ میں بطور پروڈیوسر دنیا کے بیشترممالک میں جا کرکام کر چکا ہوں جس طرح کا انداز دنیا کے بہترین ٹی وی چینلز میں اپنایا جاتا ہے، یہاں بھی اسی طرح ہرکام بہت ہی پروفیشنل انداز میں انجام دیا جاتا ہے۔ یہاں پر باقاعدہ ایک ٹیم تیارکی گئی ہے، جوپرائیویٹ پروڈیوسرز کی ساتھ مل کرڈرامے کی تیاری میں لمحہ لمحہ شامل رہتی ہے۔

پروڈیوسر حسن ضیاء نے بتایا کہ اسکرپٹ کی منظوری کے بعد ہی کسی پروجیکٹ پرکام شروع کیا جاتا۔ یہی وہ انداز ہے جومجھے ایکسپریس انٹرٹینمنٹ سے جوڑے ہوئے ہے۔ ا اس کے علاوہ ناظرین کی بات کی جائے تواس وقت لوگوں کی بڑی تعداد ایکسپریس انٹرٹینمنٹ پرپیش کیے جانے والے ڈرامے بہت شوق سے دیکھتے ہیں اوران کی جانب سے ملنے والے خطوط، ایس ایم ایس اورای میلزاس بات کے بہترین ثبوت ہیں۔ مجھے امید ہے کہ شائقین آج جب ہمارا نیا ڈرامہ ’’سودائی ‘‘دیکھیں گے تووہ اس چینل کے اوربھی قریب آ جائیں گے۔
|ممبئی: بالی ووڈ کے بادشاہ شاہ رخ خان اور ان کی اہلیہ گوری خان کی ایک ویڈیو سوشل میڈیا پر وائرل ہورہی ہے جس میں دونوں ایک دوسرے سے کھنچے کھنچے نظر آرہے ہیں۔

بالی ووڈ کنگ شاہ رخ خان اور ان کی اہلیہ گوری خان کاشمار گزشتہ 25 برسوں سے شوبز انڈسٹری کی خوشگوار جوڑیوں میں ہوتا ہے۔ دونوں کی کامیاب ازدواجی زندگی شوبز انڈسٹری سے تعلق رکھنے والی دیگر جوڑیوں کیلئے مثال ہے۔ میڈیا پر کبھی دونوں کے درمیان لڑائی یا جھگڑے کی خبر منظر عام پر نہیں آئی، تاہم  کبھی نہ لڑنے والی اس خوبصورت جوڑی کو شاید کسی کی نظر لگ گئی ہے جب ہی تو گزشتہ روز ایک تقریب کے دوران شاہ رخ اپنی خوبصورت بیوی سے کھنچے کھنچے نظر آئے۔

اس خبرکوبھی پڑھیں: شاہ رخ خان نے گوری سے 3 بار شادی کیوں کی؟
بھارتی میڈیا کے مطابق گزشتہ روز ممبئی میں بھارتی سرمایہ کار مکیش امبانی کے بیٹے آکاش امبانی کی منگنی کی شاندار تقریب منعقد کی گئی جس میں شاہ رخ خان، عامرخان کی اہلیہ کرن راؤ خان، کترینہ کیف، ایشوریارائے بچن، کرن جوہر، جان ابراہیم، ظہیر عباس، ساگریکا گھاٹکے سمیت متعدد فنکاروں نے شرکت کی۔ تاہم تقریب کا مزہ اس وقت کرکرا ہوگیا جب شاہ رخ خان تقریب میں شرکت کے وقت اپنی اہلیہ کو گاڑی میں اکیلا چھوڑ کر خود تقریب کے اندر چلے گئے جب کہ وہاں موجود فوٹوگرافر انتظار ہی کرتے رہ گئے کہ شاہ رخ اور گوری کی ایک تصویر کھینچ سکیں۔ معاملہ یہیں ختم نہیں ہوا،  تقریب سے واپسی میں بھی شاہ رخ گوری کو لیے بغیر اکیلے ہی چلے گئے۔
|کسی بھی ملک وقوم کی پہچان اس کے فن وثقافت سے ہوتی ہے لیکن بدقسمتی کہہ لیں یا عدم توجہ، ہمارے ملک میں قیام پاکستان سے لے کر آج تک اتنی حکومتیں قیام میں آئیں لیکن کسی نے بھی اس شعبے پرکبھی توجہ نہیں دی۔

مسائل توملک بھرمیں بے شمارتھے اورآج بھی اسی طرح موجود ہیں ، جن کے حل کے ’’وعدوں‘‘ پرسیاسی جماعتیں عوام سے ووٹ حاصل کرتے ہوئے اعلیٰ ایوانوں میں اپنی حکومتیں ’’سجاتی‘‘ رہیں ، مگرکسی نے فن اورثقافت کی بہتری اورترقی بارے نہ سوچا اورنہ ہی کبھی بات کرتے سنائی دیئے۔

البتہ کبھی کبھارکسی وزیریا مشیرکوفنون لطیفہ کی تقریب میں مدعو کرلیا جائے توپھرکوئی فلم کوصنعت کا درجہ دلوانے کا خواب دکھاتا ہے اورکوئی فن وثقافت کوپاکستان کا چہرہ قراردیتا، لیکن اس کے باوجود اس شعبے کی بہتری اوربحالی کے علاوہ فنکاروںکی فلاح وبہبودکیلئے عملی طورپرکوئی کچھ نہیں کرتا اوراگرکہیں کوئی غلطی سے اعلان کر بھی دے تواس پرعملدرآمد ہونے سے پہلے ہی حکومت چلی جاتی ہے اور وہ احکامات فائلوں میں بند ہوکرمنوں مٹی تلے ’’دفن‘‘ ہوجاتے ہیں۔
اگرہم ان فنکاروں کی بات کریں جوعملی طورپرسیاسی جماعتوں کے ساتھ وابستہ ہیں تووہ بھی اپنی سیاسی جماعتوں کی پالیسی اورخصوصاً فن وثقافت سے عدم دلچسپی کے باعث انتہائی مایوس دکھائی دیتے ہیں۔ کیونکہ کوئی بھی اس شعبے کے بارے میں کام کرنے کیلئے سنجیدہ تو بہت دورکی بات اس پرکوئی تجویز دینے کوبھی ضروری نہیں سمجھتا۔

’’ سونے پہ سہاگہ ‘‘ تویہ ہے فنون لطیفہ سے وابستہ کچھ فنکار، جن کواعلیٰ ایوانوں میں جانے کا موقع ملا ہے تووہ بھی فن وثقافت کی نہیں بلکہ اپنی سیاسی جماعتوں کی ’’ پالیسی ‘‘ کے مطابق دیگرمسائل پربات کرتے دکھائی دیتے ہیں۔

یہ وہ مسائل ہیں جواب پوری قوم کے لئے لمحہ فکریہ بن چکے ہیں۔ ہم ایک ایسے ملک میں بستے ہیں، جہاں پرفن وثقافت کواس قدرغیرضروری سمجھا جاتا ہے کہ اس کی وزارت ہی ختم کردی گئی ہے۔ مگرپھربھی کچھ لوگ پرامید ہیں اوروہ سوچتے ہیں کہ حالات میں سدھارآئے گا اورایک دن ہمارے حکمران بھی اس شعبے کی اہمیت کو سمجھیں گے اورترجیحی بنیادوں پراس کیلئے ’’ اقدامات ‘‘کرینگے۔

اسی سلسلہ میں ’ پاکستان نیسنل کونسل آف دی آرٹس ‘ میں تعینات ہونے والے معروف اداکارجمال شاہ نے بطورڈائریکٹرجنرل اپنی کاوش سے ایک ایسا پروگرام اسلام آباد میں منعقد کیا ، جوبظاہرتوناممکن تھا لیکن انہوں نے عملی طورپرکام کرتے ہوئے تین روزکیلئے اسلام آباد میں تین سوسے زائد فنکاروں، مصوروں، رائٹرز، رقاص، ڈائریکٹرز، موسیقاروں، کوریوگرافر ، سینما آنراور فلمسازوں سمیت دیگرکواکھٹاکیا اوراس دوران ایسی نشستوں کا اہتمام کیا گیا، جس کا مقصد صرف اورصرف فن وثقافت کی بہتری اورترقی تھا۔ اس موقع پرجہاں بہت سے لوگوں نے ایک دوسرے کی رائے کااحترام کیا، وہیں بہت سے اختلاف کرتے دکھائی دیئے۔

کسی نے حکومت کو نشانہ بنایا توکسی نے آپسی اختلافات کو رونا رویا، مگران سب کے باوجود آخرکارحکومت نے فنکاروں کے اتنے بڑے اجتماع کی اہمیت کوسمجھتے ہوئے جہاں ایک طرف پاکستانی فلم کو’صنعت ‘کا درجہ دیدیا، وہیں قیام پاکستان کے بعد پہلی مرتبہ ’کلچرل پالیسی‘ بنانے کا بھی اعلان کیاگیا۔

یہ تو بہت خوش آئند بات ہے کہ اتنے بڑے پلیٹ فارم پرفن وثقافت کی بحالی اورترقی کیلئے اقدامات کئے جانے کی بات ہوئی، لیکن اس وقت غور طلب بات تویہ ہے کہ کیا ان سب پرعملدرآمد ہوگا یا یہ سب بھی سیاستدانوں کا ایک سیاسی داؤ پیچ بن کررہ جائے گا ؟

کیونکہ پاکستان فلم انڈسٹری، ٹیلی ویژن، تھیٹر، فیشن، موسیقی، رقص، مصوری اور دیگر فنون سے جڑی شخصیات نے ہمیشہ کلچرل پالیسی کا رونا رویا۔ ہردوسرا فنکاریہی کہتا دکھائی دیتا تھا کہ ہمارے ملک میں بدقسمتی سے کوئی کلچر پالیسی نہیں بنائی گئی۔ موجودہ حکومت نے پاکستان میں بسنے والے ہزاروں فنکاروں کا دیرینہ مطالبہ پورا کرتے ہوئے آخرکارپاکستان کی ’’پہلی فلم وکلچرل پالیسی‘‘ کا اعلان کردیاگیا ہے۔

سوچنے کی بات یہ ہے کہ اس پالیسی سے پاکستان کا فنکار خوش حال ہوگا ؟ عوام کومعیاری فلمیں، ڈرامے، رقص اور تھیٹر دیکھنے کو ملیں گے ؟ ملک میں تخلیقی کاموں کی رفتار تیزہوگی ؟ 5 ہزار نئے سنیما گھرملک بھرمیں تعمیرہونگے ؟ نیشنل فلم اکیڈمی کا قیام عمل میں آئے گا ؟ فنکاروں کی ہیلتھ انشورنس کروائی جائے گی ؟ پاکستان کے بڑے شہروں میں فنکاروں کیلئے ہاسٹل بنائے جائیں گے ؟ فلم ڈائریکٹوریٹ اور پبلی کیشن کی بحالی ہوگی ؟ فلم بینی کے آلات کی درآمد ہوگی ؟

فلم سنسرفیس اور سیلز ٹیکس معاف کردیے جائیں گے ؟ پاکستانی سنیما گھروں میں مذہبی اورقومی تہواروں پرصرف پاکستانی فلموں کی نمائش کی اجازت ممکن ہوگی ؟ غیر ملکی فلم بنانے والوں کے لئے سفری الاؤنس اور کھانے کے آئٹم پر 70 فیصد ٹیکس کی رعایت ہوگی ؟ فلم کو انڈسٹری کا درجہ ملے گا ؟ فلم فنانس فنڈقائم ہوگا ؟ سرکاری سطح پر فلمسازوں کو معیاری اور اصلاحی فلموں کے لیے سرمایہ فراہم کیا جائے گا ؟ اس کے علاوہ بصری آرٹ، تھیٹر، موسیقی اور پرفارمنگ آرٹ کا فروغ اور روایتی ثقافت اور آثار قدیمہ کے مقامات کا فروغ، قیمتی ثقافت اور ورثہ کو محفوظ بنایا جائے گا ؟ ۔

یہ وہ اقدامات ہیں جوقیام پاکستان سے لے کر آج تک یعنی گزشتہ 70 برسوں سے اب تک عملدرآمد کے منتظرہیں لیکن ان سب سوالات کے جواب میں وزیرمملکت برائے اطلاعات ونشریات مریم اورنگزیب نے غیرمعمولی اعلانات ’ پی این سی اے ‘کے خوبصورت آڈیٹوریم میں سینکڑوں فنکاروں اور اعلیٰ سرکاری افسران کی موجودگی میں کئے۔

ان کا کہنا تھا کہ کلچرل پالیسی سابق وزیراعظم میاں محمد نوازشریف کے وژن کے تحت پرویز رشید، عطاء الحق قاسمی اورنیشنل کونسل آف آرٹس کے ڈائریکٹر جنرل جمال شاہ کی کاوشوں سے تیار کی گئی ہے۔ ثقافتی پالیسی کے بنیادی اصولوں کے مطابق کلچرل پالیسی وفاقی نوعیت اورجمہوری اصولوں پرمبنی ہوگی۔

جس سے امن کا تاثر ابھرتا ہوگا۔ انہوں نے کہا کہ ہم نے تمام فنکاروں کو اکٹھا کرنے کی کوشش کی، جب میں وزیر بنی تو مجھے یہ نامکمل ٹاسک سونپا گیا، اس سلسلے میں فلمی صنعت سے منسلک شخصیات نے مجھے بہت عزت وا حترام دیا، جس سے میرا حوصلہ بڑھا اور میں نے کام مزید تیز کردیا۔ دوسری جانب فلم وکلچرل پالیسی کے اعلان کی وجہ سے شوبزنس انڈسٹری سے وابستہ تخلیق کاروں میں خوشی کی لہر دوڑ گئی ہے اوربظاہرتواکثریت خوش دکھائی دے رہی ہے۔

لیکن شوبزکے سنجیدہ حلقوں کا کہنا ہے کہ کاش یہ فیصلہ کئی برس پہلے ہوجاتا تو آج ہم فنون لطیفہ کے تمام شعبوں میں غیرمعمولی ترقی کرچکے ہوتے۔ مگر دیرآید درست آید۔ اسلام آباد میں ناقابل یقین پالیسی کا اعلان کیا گیا، اگر پاکستان میں ایسا ہوگیا اوراس پرسنجیدگی کے ساتھ عملدرآمد شروع ہوا تو ہم ناصرف بھارتی ڈراموں اور فلموں کا ڈٹ کر مقابلہ کرسکیں بلکہ ہالی وڈ کو بھی ٹف ٹائم دینگے۔ یہی وہ احترام اورچاہت ہے جوایک فنکارچاہتا ہے اوریہ سلسلہ پاکستان کے فنون لطیفہ کیلئے بہت فائدہ مندثابت ہوگا۔
|لاہور:  اداکارہ وماڈل ثنا نے کہا ہے کہ ہمارے ہاں فلمیں تو بن رہی ہیں لیکن تاحال کوئی فلمی ستارہ سلوراسکرین کے افق پر نہیں جگمگا سکا۔

’’ایکسپریس‘‘ سے گفتگوکرتے ہوئے ثنا نے بتایا کہ باری، ایورنیواورشاہ نورسٹوڈیو کے باہربھی فلمی ستاروں کے چاہنے والوں کا تانتا بندھا رہتا تھا، فلم کی شوٹنگ دیکھنے کے خواہشمند ہر روز دوردراز علاقوں سے آتے اور سٹوڈیوز کے باہر رش لگا رہتا۔ لیکن آج ایسا نہیں ہے۔

اداکارہ نے کہا کہ ہمارے ہاں فلمیں بننے کا سلسلہ تودوبارہ سے شروع ہوچکا ہے لیکن تاحال کوئی ایسا فلمی ستارہ سلوراسکرین کے افق پرنہیں جگمگا سکا، جس کے اسٹارڈم کے سب گن گاتے ہوں۔ لابی سسٹم کے تحت فنکارایک دوسرے کوسپورٹ کررہے ہیں لیکن پبلک کواپنی طرف متوجہ کرنا تاحال کسی فنکار کے بس کی بات نہیں۔
ثنا نے کہا کہ فنون لطیفہ میں عوام کے  سب سے قریب میڈیم فلم ہی ہے۔ اگرنوجوان فلم میکرزعوام کوسینما گھروں تک لانا چاہتی ہے توانھیں اپنے کام کوبہتربنانے کے ساتھ ساتھ ایسے فنکاروںکو کام کا موقع دینا ہوگا، جوبڑے پردے پرجگمگانے کی بھرپورصلاحیت رکھتے ہوں۔
|ممبئی: بالی ووڈ اداکار شاہد کپور کو معاوضہ بڑھانے کی وجہ سے فلم سے ہاتھ دھونا پڑا۔ 

بالی ووڈ کے چاکلیٹی ہیرو شاہد کپور نے جہاں فلم ’حیدر‘ اور ’اڑتا پنجاب‘ میں جاندار ادکاری سے مداحوں کو اپنا دیوانہ بنایا وہیں سنجے لیلا بھنسالی کی فلم ’ پدماوت ‘ کی کامیابی کے بعد وہ ہدایت کاروں کی اولین ترجیح بن چکے ہیں جب کہ اپنی اسی کامیابی کو مدنظر رکھتے ہوئے انہوں نے معاوضے میں اضافہ کردیا ہے۔

بھارتی میڈیا رپورٹس کے مطابق شاہد کپور نے فلم ’پدماوت‘ میں رانی پدماوتی کے شوہر راجہ راول رتن سنگھ راجپوت کا کردار ادا کیا جسے نہ صرف مداحوں بلکہ نامور فلمسازوں کی جانب سے بھی سراہا گیا یہی وجہ ہے کہ انہوں نے اپنے معاوضے میں اضافہ کیا لیکن اس فیصلے کی وجہ سے شاہد کپور کو بالی ووڈ کے معروف ہدایت کار امتیاز علی کی فلم سے ہاتھ دھونا پڑے گا کیوں کہ اداکار کو زیادہ معاوضہ دینے پر رضامند نہیں ہیں۔
اس خبر کو بھی پڑھیں؛ شاہد کپور کی 10 سال بعد امتیاز علی کی فلم میں واپسی

میڈیا رپورٹس کے مطابق اگر شاہد کپور اپنے اس فیصلے پر بضد رہے تو ان کی جگہ فلم میں نوجوان اداکار ورون دھون کو لیڈ رول میں کاسٹ کرلیا جائے گا جو نہ صرف اپنے کیریئر کے عروج پر ہیں بلکہ انڈسٹری کو شاہد سے زیادہ ہٹ فلمیں دے چکے ہیں تاہم اس حوالے سے اب تک کوئی حتمی فیصلہ نہیں کیا گیا کہ فلم میں شاہد کپور کی جگہ کون لے گا۔

واضح رہے ہدایت کار امتیاز علی اور شاہد کپور کی جوڑی نے انڈسٹری کو ’جب وی میٹ‘ جیسی سپر ہٹ فلم دی تھی اور انہوں نے فلم کی کامیابی کے 10 سال مکمل ہونے پر ایک اور فلم ساتھ کرنے کا فیصلہ کیا تھا۔
|ممبئی: بالی ووڈ اداکار بوبی دیول کو ’’ریس تھری‘‘ کے بعد سلمان خان کی ایک اور فلم ’’کک ٹو‘‘ میں بھی شامل کرنے کا فیصلہ کیا گیا ہے۔

بالی ووڈ کے لیجنڈ اداکار دھرمیندر نے فلم انڈسٹری میں اپنی جاندار اداکاری کی بدولت مداحوں کو اپنا گرویدہ بنائے رکھا مگر ان کے بیٹے بوبی دیول کریئر کے آغاز سے ہی زوال کا شکار رہے اور مداحوں کو متاثر کرنے میں ناکام رہے لیکن اب سلمان خان کے ساتھ فلم ’’ریس تھری‘‘ میں کام کرنے کے بعد ان پر قسمت کی دیوی مہربان ہوگئی ہے اور فلم کی شوٹنگ کے دوران ہی انہیں ایک کے بعد ایک فلم مل رہی ہیں۔

اس خبر کو بھی پڑھیں :’’ریس3‘‘ کا پہلا پوسٹرجاری
بھارتی میڈیا رپورٹس کے مطابق بوبی دیول اس وقت سلمان خان کے ساتھ فلم ’’ریس تھری‘‘ کی شوٹنگ میں مصروف ہیں، فلم میں بوبی دیول نے اپنی جاندار اداکاری سے سلومیاں کو خوب متاثر کیا، یہی وجہ ہے کہ وہ بوبی دیول کو اپنی آنے والی فلم کک کے سیکوئل میں شامل کرنے کا سوچ رہے ہیں اور اس حوالے سے انہوں نے’’کک ٹو‘‘ کے پروڈیوسر ساجد نادیاد والا سے بھی کہا ہے کہ وہ فلم میں بوبی دیول کے لیے کوئی کردار اخذ کریں۔

یہ بھی پڑھیں :بوبی دیول ایک اور بڑی فلم میں کاسٹ

واضح رہے فلم ’’ریس تھری‘‘ کی شوٹنگ کے دوران ہی بوبی دیول کو ساجد خان کی ہدایت کاری میں بننے والی مشہور کامیڈی فلم ’’ہاؤس فل‘‘ کے چوتھے سیکوئل میں شامل کرنے کا فیصلہ کیا گیا تھا اور وہ سلمان خان کی پروڈکشن میں بننے والی فلم ’لویتری‘ کا بھی حصہ بن چکے ہیں۔
|لاس اینجلس: ہالی ووڈ کی سائنس فکشن فلم ’’پیسیفک رم اپ رائزنگ‘‘ نے ریلیز کے پہلے ہی ویک اینڈ پر 2 ارب 80 کروڑ روپے کما کر باکس آفس پر قبضہ جمالیا۔

ہالی ووڈ باکس آفس کے مطابق 2013ء میں ریلیز ہونے والی فلم ’پیسیفک رم‘ کے حال ہی میں ریلیز ہونے والے سیکوئل ’’پیسیفک رم اپ رائزنگ‘‘ نے ریلیز کے پہلے ویک اینڈ پر 2 ارب 80 کروڑ کی ریکارڈ کمائی کرتے ہوئے مارویل کی سپر ہیرو فلم ’’بلیک پینتھر‘‘ کو پیچھے چھوڑ دیا۔
|ممبئی: سلمان خان نے اپنی اگلی فلم ’’ریس3‘‘کا پہلا پوسٹر جاری کردیا ۔

ایکشن اور تھرلر سے بھرپور ریس سیریز کی تیسری فلم ’’ریس3‘‘کا پہلا آفیشل پوسٹر جاری کردیا گیا ہے، جس میں فلم کی پوری کاسٹ نمایاں نظر آرہی ہے۔ فلم میں سلمان خان مرکزی کردارادا کررہے ہیں جب کہ دیگر کاسٹ میں اداکارہ جیکولین فرنینڈس، ڈیزی شاہ، اداکار بوبی دیول، انیل کپور اور ثاقب سلیم شامل ہیں۔ سلمان خان نے ٹوئٹر پر فلم کا پوسٹر جاری کرتے ہوئے ’’ریس3‘‘کی کاسٹ کو فیملی قرار دیا اور کہا’’ یہ ہے ’’ریس3‘‘ کی فیملی، اور اب ریس شروع ہوتی ہے۔‘‘
|کراچی: گزشتہ روز کراچی میں پاکستان سپرلیگ 3 کے فائنل میں جہاں غیر ملکی کھلاڑی چھائے رہے وہیں اسٹیڈیم میں ویرات انوشکا کے چرچے بھی جاری رہے۔

گزشتہ روز کراچی کے نیشنل اسٹیڈیم میں پی ایس ایل 3 کے فائنل کا رنگارنگ میلہ سجایا گیا۔ پی ایس ایل 3 کے فائنل کے کراچی میں انعقاد پر جہاں پوری پاکستانی قوم خوشی سے سرشار تھی وہیں شائقین روایتی حریف بھارتی کھلاڑیوں کی غیر موجودگی سے کافی مایوس نظر آئے۔ پاکستان اور بھارت دونوں جانب کے لوگوں کی شدید خواہش ہے کہ دونوں ملکوں کے درمیان کرکٹ سیریز کا انعقاد کیا جائے، تاہم پاک بھارت سیاسی کشید گی کی وجہ سے دونوں جانب کے کرکٹ شائقین میچ دیکھنے سے محروم ہیں۔

اس خبرکوبھی پڑھیں: اسلام آباد یونائیٹڈ پی ایس ایل تھری کی چیمپئن
پی ایس ایل 3 میں بھی شائقین بھارتی کھلاڑیوں خاص طور پر بھارتی کپتان ویرات کوہلی کی آمد کے منتظر نظرآئے۔ کچھ منچلوں نے تو ویرات اور انوشکا کے نام کے بینر اٹھارکھے تھے جس پر لکھا تھا’’ہمیں پی ایس ایل 4 میں ویرات کوہلی اور انوشکا شرما چاہییں‘‘۔
|لاہور: اداکارہ وماڈل عائشہ عمر نے کہا ہے کہ نوجوان فلم میکرز اپنی صلاحیتوں کے بل بڑی تیزی کے ساتھ پاکستانی فلمی صنعت کو آگے بڑھانے میں لگی ہے، اس میں کچھ خامیاں بھی دکھائی دیتی ہیں لیکن اکثریت اچھا کام کرکے شائقین کوسینما گھروں تک واپس لا رہی ہے۔

’’ایکسپریس‘‘ سے گفتگو کرتے ہوئے عائشہ عمر نے کہا کہ گزشتہ برسوں میں فلم انڈسٹری شدید بحران سے دوچار ضرورتھی لیکن آج اس کی بحالی کیلیے کاوشیں بہتر اندازسے ہورہی ہیں۔ فلمیں بننے کی سالانہ تعداد میں کمی ضرور ہے مگرفلمسازی کا یہ سلسلہ بے پناہ مسائل کے باوجود رُکا نہیں ہے۔ جس کو مدنظررکھتے ہوئے قوم کوامید رکھنی چاہیے کہ ہمارے ہاں اچھی فلمیں بننے کا سلسلہ دوبارہ سے شروع ہوچکا ہے۔ کیونکہ ہمارے ملک کے تعلیمی اداروں میں فنون لطیفہ کے مختلف شعبوں خصوصا ًفلم میکنگ اورمیوزک کی تعلیم دی جا رہی ہے جس سے اس شعبے کی اہمیت کا اندازہ لگایا جاسکتاہے۔

اداکارہ نے کہا کہ یہ سلسلہ دیرسے ضرورشروع ہوا ہے لیکن نوجوانوں کی بڑی تعداد اس کی طرف آرہی ہے اوریہی وہ نوجوان ہیں جوپاکستان فلم انڈسٹری کی بحالی اورفروغ میں اپناکرداراداکرینگے۔ انھوں نے کہا کہ دنیا کی ترقی یافتہ فلم انڈسٹریوں میں سب سے زیادہ اہم کردارنوجوانوں کا رہا ہے اوراس کے ساتھ ساتھ نوجوانوں کی بڑی تعداد اعلیٰ تعلیم یافتہ بھی تھی۔ اس لیے ضروری ہے کہ پاکستان فلم انڈسٹری جو ترقی کی راہ پرگامزن ہوچکی ہے اس میں زیادہ سے زیادہ پڑھے لکھے نوجوانوں کو کام کے مواقع فراہم کیے جائیں۔
عائشہ عمر نے کہا کہ اگرہم انٹرنیشنل مارکیٹ تک رسائی چاہتے ہیں توہمیں اپنی کمانڈ ایسے نوجوانوں کے ہاتھ میں دینا ہوگی جواچھے انداز سے اپنی بات غیرملکیوں تک پہنچا سکیں اوریہ تب ہی ممکن ہوگا، جب 
|ممبئی: بھارت کے معروف کامیڈین کپل شرما اپنے شو سے متعلق افواہوں پر پھٹ پڑے۔

بھارت کے معروف کامیڈین و اداکار کپل شرما اپنے شو کی وجہ سے بھارت سمیت دنیا بھر میں مقبول ہیں اور ان کی شو کی مقبولیت کا اندازہ اس بات سے لگایا جا سکتا ہے کہ بالی ووڈ کی معروف شخصیات فلم کی تشہیر کے لیے ان کے پروگرام کا حصہ بننے کو ترجیح دیتے ہیں لیکن گزشتہ روز کپل اور سنیل کی سوشل میڈیا پر جھگڑے کی وجہ سے نئے شو میں فلم ’ باغی ٹو‘ کی رکارڈنگ کی منسوخی کی افواہوں پر کپل شرما پھٹ پڑے۔
|ممبئی: بالی ووڈ فلم انڈسٹری پر 50 سال سے راج کرنے والے امیتابھ بچن اپنی فلم ’’ شو بائٹ‘’ کی ریلیز میں تاخیر ہونے پر اضطراب و پریشانی کا شکار ہو گئے۔

بھارتی فلم انڈسٹری کے بے تاج بادشاہ امیتابھ بچن اپنی نئی فلم ’’ شو بائٹ‘‘ کی ریلیز کے لیے بے چین دکھائی دیتے ہیں۔ انہوں نے ٹوئٹر پر اپنے ایک پیغام میں فلم کو ریلیز کرنے کی پُر زور اپیل کرتے ہوئے کہا ہے کہ ’براہِ مہربانی ۔۔۔ براہِ مہر بانی ۔۔۔ براہِ مہربانی جو بھی تاخیر کا ذمہ دار ہو، پلیز اب فلم کو ریلیز کردیا جائے جس کی تیاری کے لیے بہت محنت کی گئی ہے اور تکلیفیں اُٹھائی ہیں۔ تخلیقی کام کا قتل نہ کریں‘۔

بھارتی میڈیا کے مطابق فلم کی ریلیز میں تاخیر کی وجہ کا تعین نہیں ہو سکا تاہم کہا جا رہا ہے کہ ممکن ہے کہ فلم کی ریلیز میں تاخیر پروڈکشن ہاؤس کے درمیان قانونی جنگ ہو تاہم وجہ جو بھی ہو اسٹار اداکار کی بے چینی اور اضطراب سے ظاہر ہوتا ہے کہ یہ فلم اپنی کہانی، ہدایت کاری اور اداکاری کے لحاظ سے منفرد ہوگی۔
|ممبئی: بالی ووڈ کے دبنگ اسٹار سلمان خان نے ساتھی اداکارہ پوجا ڈیڈ وال کو جان لیوا بیماری سے بچانے کے لیے مالی امداد کا اعلان کرکے مداحوں کے دل جیت لیے۔

سلمان خان اپنے دبنگ اسٹائل اور مضبوط بدن کے باعث شائقین فلم کے پسندیدہ ہیرو ہیں لیکن کسرتی جسم رکھنے والے سلمان خان ایک نرم اور حساس دل بھی رکھتے ہیں جس کا مظاہرہ وہ گاہے بہ گاہے اپنے ساتھی اداکاروں اور مداحوں کی مالی مدد کرکے کرتے رہتے ہیں شاید یہی وجہ ہے کہ وہ فلم بینوں کے ساتھ ساتھ عام شہریوں میں مقبولیت رکھتے ہیں۔

حال ہی میں ایک پریس کانفرنس میں بالی ووڈ اسٹار نے 1995 میں ویر گیتی فلم کی کاسٹ میں شامل اداکارہ پوجا ڈیڈ وال کے علاج و معالجے میں مدد کرنے کا اعلان کرتے ہوئے کہا کہ پوجا کی بیماری کا جان کر مجھے بہت افسوس ہوا، میری ٹیم اداکارہ کی ہر ممکن مدد کے لیے روانہ ہو چکی ہے جو پوجا کا مکمل علاج کرائے گی اور اس کے علاوہ بھی مجھ سے جو ہو سکا میں کروں گا۔ امید ہے وہ صحت یاب ہو جائیں گی۔
پوجا ٹی بی جیسے موزی مرض میں مبتلا ہیں اور ممبئی کے سرکاری اسپتال میں گزشتہ 15 دن سے زیر علاج ہیں جہاں پوجا کے شوہر اور بھائی انہیں بے یار و مدد گار چھوڑ گئے تھے۔ پوجا نے علاج کے لیے بیرون ملک مقیم اپنے رشتہ داروں سے بھی مدد کی درخواست کی تھی لیکن ان کی تمام کوششیں ناکام ثابت ہوئیں جس کے بعد انہوں نے سلمان خان کے لیے ویڈیو پیغام ریکارڈ کروایا تھا۔
|ممبئی: بالی ووڈ اداکارہ کنگنا رناوت کا کہنا ہے کہ کیا پتہ میرا کوئی مستقبل بھی نہ ہو کیوں کہ میں جوہر اور روشن وغیرہ کی دوست نہیں ہوں جب کہ انڈسٹری میں اپنا حق حاصل کرنے کے لیے لڑنا پڑا۔

بالی ووڈ اداکارہ کنگنا رناوت اپنی بہترین اداکاری کے ساتھ بے باک انداز کی وجہ سے اکثر تنازعات کا شکار رہتی ہیں اور وہ متنازع بیانات کی وجہ سے بھی پہچانی جاتی ہیں یہی وجہ ہے کہ کنگنا نے ہر موضوع کو اپنی شہرت کے لیے بخوبی استعمال کیا اور اب انڈسٹری کے مرد اداکاروں کے مساوی حق حاصل کرنے کے لئے میدان میں آگئیں ہیں۔

بالی ووڈ کوئین کنگنا رناوت کا کہنا ہے کہ سچ بات کروں تو میں نے کبھی نہیں سوچھا کہ میں معاشرے کو ٹھیک کروں گی، میں اپنے حق اور کیریئر کے لئے جنگ لڑ رہی ہوں اور میں اپنے کام کے پیسے بھی لیتی ہوں یہی وجہ ہے کہ آج میرے پاس جو گھر اور جائیداد سمیت جو کچھ بھی ہے وہ لڑ کر حاصل کیا ہے۔
یہ خبر بھی پڑھیں: ادتیا پنچولی نے کنگنا رناوت کو پاگل قرار دے دیا

کنگنا رناوت نے کہا کہ آج میرے پاس سب کچھ ہے کیوں کہ میں نے حق کے خلاف جنگ لڑی تھی ناکہ کسی اور کے لئے جب کہ بہت سے پروڈکشن ہاؤسسز اداکاراؤں کا استحصال بھی کرتے ہیں اور اسی وجہ سے وہ اپنی تنخواہیں بھی نہیں لیتی جب کہ لوگ سمجھتے ہیں کہ میں ہر روز جنگ لڑ رہی ہوں دراصل میری زندگی بدقسمت ہی رہی ہے کیا پتہ میرا کوئی مستقبل بھی نہ ہو کیوں کہ میں جوہر اور روشن وغیرہ کی دوست نہیں ہوں۔

واضح رہے کہ اداکارہ کنگنا رناوت تلخ لہجے اور دیگر اداکاروں سے جھگڑے کی وجہ سے اکثر خبروں کی زینت بنی رہتی ہیں اور آج کل بالی ووڈ میں خواتین کو مردوں کی مساوی تنخواہ اور حیثیت دینے کے لئے کوشاں ہیں۔
|ممبئی: ورون دھون نے راحت فتح علی خان اور مومنہ مستحسن کا مشہور گیت ’’ آفرین آفرین ‘‘ گا کر مداحوں کے دل جیت لیے۔

بالی ووڈ اداکار ورون دھون کا شمار موجودہ دور کے ان چند باصلاحیت اداکاروں میں ہوتا ہے جنہوں نے بہت کم وقت میں اپنے ٹیلنٹ سے نامور اداکاروں کی فہرست میں جگہ بنائی۔ ورون اپنی اداکاری سے تو لوگوں کو دیوانہ بناچکے ہیں تاہم اب ان کا نیا ٹیلنٹ سامنے آیا ہے جسے لوگوں کی جانب سے بے حد پزیرائی حاصل ہورہی ہے۔

اس خبرکوبھی پڑھیں: ورون دھون رواں سال شادی کررہے ہیں
ورون دھون کی ایک ویڈیو سوشل میڈیا پر وائرل ہورہی ہے جس میں وہ اپنے دوست اداکار ورون شرما کے ساتھ پاکستانی گلوکار راحت فتح علی خان اور مومنہ مستحسن کا مقبول ترین گیت گاتے ہوئے نظر آرہے ہیں۔
|کراچی:  پاکستان کے ورسٹائل اداکار معمر رانا اور خوبرو اداکارہ سونیا حسین کی فلم’’آزادی‘‘کا ٹریلر لانچ کردیا گیا ہے جس نے ریلیز ہوتے ہی دھوم مچادی ہے۔

اداکارمعمر راناکا نام پاکستان شوبز انڈسٹری میں نیا نہیں، 90 کی دہائی سے لے کر 2000 تک پاکستان فلم انڈسٹری میں معمر رانا کاطوطی بولتا تھا، فلم ’’چوڑیاں‘‘،’’ یہ دل آپ کا ہوا‘‘ اور ’’لو میں گم‘‘ جیسی فلموں نے معمر رانا کو پاکستان کے صف اول کے اداکاروں کی فہرست میں لاکھڑا کیا تھا، تاہم گزشتہ چند برسوں سے معمر رانا اسکرین سے دور تھے، لیکن اب کشمیری مجاہدین کی جدوجہد آزادی سے متعلق فلم’’آزادی‘‘کے ساتھ معمر رانا دھماکے دار واپسی کیلئے تیار ہیں۔
|کراچی: نامور پاکستانی اداکارہ ماہرہ خان کی سگریٹ پیتے ہوئے ایک اور ویڈیو نے سوشل میڈیا پر ہلچل مچادی۔

بین الاقوامی شہرت یافتہ پاکستانی اداکارہ ماہرہ خان کی گزشتہ برس بھارتی اداکار رنبیر کپور کے ساتھ سگریٹ پیتے ہوئے تصاویر وائرل ہوئی تھیں جنہوں نے پاکستانی اور بھارتی میڈیا میں طوفان مچادیا تھا۔ سوشل میڈیا صارفین نےماہرہ  کو آڑے ہاتھوں لیتے ہوئے ان پر شدید تنقید کی تھی جب کہ انہیں مختصر لباس پہننے پر بھی خوب تنقید کا نشانہ بنایا گیا تھا۔

بعد ازاں ان تصاویر کے حوالے سے ماہرہ خان کی وضاحت سامنے آئی تھی جس میں انہوں نے معافی مانگتے ہوئے کہا تھا کہ اس واقعے نے مجھے بہت کچھ سکھادیا۔
اس خبرکوبھی پڑھیں: ماہرہ خان نے خاموشی توڑدی

تاہم اب ایک بار پھر ماہرہ خان کی ویڈیو سوشل میڈیا پر وائرل ہورہی ہے جس میں وہ بڑے آرام سے سگریٹ نوشی کرتی نظر آرہی ہیں۔ ویڈیو میں ماہرہ خان کسی تقریب میں موجود ہیں اور نہایت خوشگوار موڈ میں سگریٹ پی رہی ہیں۔ دلچسپ بات یہ ہے کہ ماہرہ خان کے ساتھ موجود خاتون ان سے سگریٹ بجھانے کیلئے کہہ رہی ہیں جس کیلئے انہوں نے ماہرہ خان کو ڈسپوزیبل گلاس بھی پیش کیا، تاہم ماہرہ سگریٹ بجھانے کے موڈ میں بالکل بھی نظر آرہیں ۔ تاہم انہوں نے جلدی جلدی سگریٹ کے کش لے کر سگریٹ بجھادی۔
|لاہور: اداکارہ وماڈل رز کمالی نے کہا ہے کہ میرے نزدیک فلم میں کام کرنا بڑی بات نہیں بلکہ ایک اچھی اورمعیاری فلم کرنا بڑی بات ہے۔

اداکارہ رزکمالی نے کہا ہر کوئی اپنے انداز سے کردار کو پرفارم کرنے کے لیے محنت کرتا ہے۔ پرچی سسٹم اور سفارش کے بجائے میرٹ پر کام کیا جائے توایک فنکاراطمینان محسوس کرتا ہے۔ مجھے تعداد نہیں بلکہ معیارکوترجیح دینا پسند ہے۔ یہی وجہ کہ اب تک جوکام کیا وہ تعداد میں انتہائی کم ضرور ہے لیکن بہت معیاری ہے اوروہی میری پہچان بنا ہے۔

ان خیالات کااظہارانھوں نے ’’ایکسپریس‘‘ سے گفتگوکرتے ہوئے کیا۔ رزکمالی نے کہا کہ دیکھا جائے توہمارا ڈرامہ انڈیا میں بے حد مقبول ہے، وہاں کے انسٹی ٹیوٹ میں ایکٹنگ کے طلبا وطالبات کو ہمارے ڈرامے دکھائے جاتے ہیں۔ اسٹار پلس کی وجہ سے ہمارا ڈرامہ کہیں گم ہوگیا تھا، مگر تین چار سالوں کے دوران ہماری ڈرامہ انڈسٹری نے تیزی سے ترقی کی ہے۔ جدید ٹیکنالوجی سے جہاں جدت آئی وہیں پر ڈرامہ کا فارمیٹ بھی تبدیل ہوا ہے۔ اس کو ٹی وی ناظرین پسند بھی کر رہے ہیں، مگر اس وقت سب سے زیادہ ضرورت ڈراموں کے ساتھ ساتھ فلم کی کہانی اورموضوعات کومزید بہتربنانے کی ہے۔
بھارتی فلموں اورڈراموں نے ابھی تک شائقین کی بڑی تعداد کواپنا گرویدہ بنا رکھا ہے لیکن بہت جلد پاکستانی عوام دوبارہ سے اپنے ڈراموں اورفلموں کی جانب واپس لوٹے گی۔ انھوں نے کہا کہ ہمارے پاس ٹیلنٹ کی کمی نہیں ہے لیکن حکومت کی سپورٹ اس وقت بے حد ضروری ہے۔ نوجوان فلم میکر وسائل کی بے پناہ کمی کے باوجود اچھی اورمعیاری فلمیں پروڈیوس کررہے ہیں۔ ایسے میں اگرحکومت کی سپورٹ بھی ان کے ساتھ ہوتونتائج بہت الگ ہونگے۔ میں سمجھتی ہوں کہ اس وقت پاکستانی ڈرامہ توبہت شاندارانداز سے آگے جارہا ہے، اس لیے ہمیں فلم کے شعبے پرخاص توجہ دینی ہے، تاکہ ہمارے ملک سے غیرملکی فلموں کے بجائے صرف اپنی ہی فلمیں نمائش کیلیے پیش کی جاسکیں۔
|ممبئی: بالی ووڈ اداکار سونوسود رنویر سنگھ کی نئی ایکشن فلم ’’سمبا‘‘ میں اداکاری کے جوہر دکھائیں گے۔

بالی ووڈ کے معروف ایکشن ڈائریکٹر روہت شیٹھی نے کچھ ماہ قبل بالی ووڈ کے ورسٹائل اداکار رنویر سنگھ کے ساتھ فلم کرنے کا اعلان کیا تھا اور ساتھ ہی فلم ’سمبا‘ کا پوسٹر بھی جاری کیا تھا ۔ بعد ازاں فلم کے پروڈیوسر کرن جوہر نے سماجی رابطے کی ویب سائٹ پر اعلان کیا کہ چھوٹے نواب کی بیٹی سارہ علی خان، رنویر سنگھ کے ساتھ فلم میں ایکشن میں نظر آئیں گی۔

یہ بھی پڑھیں :سارہ علی خان رنویر سنگھ کی ہیروئن بنیں گی
بھارتی میڈیا رپورٹس کے مطابق فلم میں سارہ علی خان کی بطور لیڈنگ لیڈی انٹری کے بعد اب سونو سود نے بھی ’’ سمبا ‘‘ کی ٹیم کو جوائن کرلیا ہے جو فلم میں ولن کا کردار ادا کرتے ہوئے دکھائی دیں گے۔

بالی ووڈ اداکار سونو سود کی ایکشن ڈائریکٹر روہت شیٹھی کے ساتھ یہ پہلی فلم ہوگی جو 28 دسمبر کو سینما گھروں کی زینت بنے گی۔
|ممبئی: بھارت کے معروف کامیڈین کپل شرما کو اپنے نئے شو ’’فیملی ٹائم ود کپل شرما‘‘ میں پرانے پروگرام ’’دی کپل شرما شو‘‘ کی کاسٹ کی یاد ستانے لگی۔

بھارت میں سب سے زیادہ دیکھا جانے والا کامیڈی پروگرام ’’دی کپل شرما شو‘‘ میں کپل کے ساتھی اداکار سنیل گروور سے جھگڑے کی وجہ سے شو کی مقبولیت میں کمی آئی اور بلآخر شو بند ہوگیا، اب کپل نے ایک نئے شو ’’فیملی ٹائم ود کپ شرما‘‘ کے ساتھ دھماکے دار انٹری دی ہے لیکن وہ مداحوں کو متاثر کرنے میں ناکام رہے یہی وجہ ہے کہ انہیں اپنے نئے شو میں پرانے پروگرام کی کاسٹ کی یاد ستا رہی ہے۔

اس خبر کو بھی پڑھیں :کپل نے نئے شو سے متعلق مجھ سے رابطہ نہیں کیا، سنیل
کپل شرما کو سوشل میڈیا پر ان کے نئے شو کے حوالے سے فلم انڈسٹری اور ٹی وی فنکاروں سمیت دوستوں اور عزیز و اقارب نے نیک خواہشات کا اظہار کیا جب کہ ان کے پرانے پروگرام کے ساتھی اداکار علی اصغر نے بھی سماجی رابطے کی ویب سائٹ پر ان کے لئے نیک خواہشات کا اظہار کرتے ہوئے لکھا کہ ’’انٹرٹینمنٹ از بیک، فیملی ٹائم میں اپنے نئے شو کے ساتھ دھماکا کردیں‘‘۔
|ممبئی: ہالی ووڈ سپر اسٹار سلویسٹر اسٹالون نے سلمان خان کی فلم ’’ریس تھری ‘‘ میں غلط تصویر پوسٹ کرنے کی اپنی غلطی تسلیم کرتے ہوئے معاملے کی وضاحت کردی۔ 

بالی ووڈ کے دبنگ اداکار سلمان خان کے مداح بھارت سمیت پوری دنیا میں موجود ہیں، یہاں تک کہ ہالی ووڈ کے سپر اسٹارز بھی ان کی اداکاری کے معترف ہیں۔ سلمان خان کے مداحوں میں ہالی ووڈ کے صف اول کے اداکار سلویسٹر اسٹالون بھی شامل ہیں تاہم چند روز قبل انہوں نے فلم ’’ریس تھری ‘‘میں دبنگ خان کی تعریف کرتے ہوئے غلطی سے سلمان خان کی جگہ بوبی دیول کی تصویر شیئر کرادی تھی۔ جس کے بعد بھارتی میڈیا نے سلویسٹر اسٹالون کو شدید تنقید کا نشانہ بنایا۔

اس خبرکوبھی پڑھیں: ’’ریس3‘‘ کا پہلا پوسٹرجاری
بوبی دیول کی تصویرشیئر کرتے ہوئےاسٹالون نے سلمان خان اور ’’ریس تھری‘‘ کے نام پیغام لکھتے ہوئے کہا کہ ’’سلمان خان کو ان کی اگلی فلم ریس تھری کیلئے میری جانب سے نیک خواہشات‘‘۔
|ممبئی: نامور بالی ووڈ ہدایت کارواداکار فرحان اختر نے اپنا فیس بک اکاؤنٹ ہمیشہ کیلئے ڈیلیٹ کردیا۔

بھارتی فلم انڈسٹری کے نامور ہدایت کارو اداکار فرحان اختر نے ایک ٹوئٹ کے ذریعے اعلان کیا کہ وہ اپنا فیس بک اکاؤنٹ ہمیشہ کیلئے ڈیلیٹ کررہے ہیں، تاہم ان کا تصدیق شدہ فرحان اختر لائیو پیج بحال رہے گا جس میں وہ اپنی سرگرمیوں سے متعلق اپنے مداحوں کوآگاہ کرتے رہیں گے۔
|کراچی: اداکارہ حمائمہ ملک کے چھوٹے بھائی اور پاکستان شوبز انڈسٹری کے نامور ماڈل و اداکار فیروز خان کی مہندی اور ڈھولکی کی تصاویرو ویڈیوز سوشل میڈیا پر وائرل ہورہی ہیں۔

ڈرامہ سیریل خانی کے ذریعے مقبولیت حاصل کرنے والے اداکار فیروز خان رواں ماہ کے آخر میں شادی کے بندھن میں بندھ رہے ہیں جس کی تصدیق ان کی بہن اور پاکستان شوبز انڈسٹری کی نامور اداکارہ حمائمہ ملک نے خود کی تھی۔

اس خبرکوبھی پڑھیں: اداکار فیروز خان نے جیون ساتھی چن لیا
|لاہور: نامور پاکستانی اداکارہ اور اسکینڈل کوئین اداکارہ میرا کی مشکلات میں ایک اور اضافہ ہوگیا۔

ایکسپریس نیوز کے مطابق لاہور کی فیملی عدالت میں میرا کے نکاح سے متعلق کیس کی سماعت ہوئی۔ سماعت کے دوران اداکارہ میرا کے نکاح سے متعلق نکاح خواں نے اپنا بیان قلمبند کرادیا۔ نکاح خواں نے عدالت میں بیان دیتے ہوئے کہا ہے کہ اداکارہ میرا اور ان کے مبینہ شوہر عتیق الرحمان کا نکاح حقیقت ہے۔

نکاح خواں حامد خان نے کہا اداکارہ میرا اور عتیق الرحمان کا نکاح انہوں نے خود گواہان کی موجودگی میں اسلامی شریعت کے مطابق پڑھایا۔
اس خبرکوبھی پڑھیں: میرا کی شادی میں ایک اور رکاوٹ

اداکارہ میرا اور ان کے مبینہ شوہر عتیق الرحمان کے درمیان تنسیخ نکاح کے کیس کا معاملہ لاہور کی فیملی عدالت میں طویل عرصے سے زیر سماعت ہے۔ نومبر میں ہونے والی سماعت میں عدالت نے 9 سال بعد کیس کا فیصلہ سناتے ہوئے تکذیب نکاح کیس میں تمام متفرق درخواستوں کو خارج کرتے ہوئے سماعت روزانہ کی بنیاد پر کرنے کا حکم  دیا تھا۔

واضح رہے کہ چند برس قبل میرا اور مقامی تاجر عتیق الرحمان کی تصاویر منظر عام پر آئیں تھیں، عتیق الرحمان نے دعویٰ کیا تھا کہ میرا ان کی منکوحہ ہیں اور اس بات کے ان کے پاس ناقابل تردید ثبوت ہیں لیکن میرا کا کہنا ہے کہ وہ عتیق الرحمان کی اہلیہ نہیں ہیں اورغیر شادی شدہ ہیں۔
|کراچی: نامورگلوکار اورسماجی کارکن شہزاد رائے کو دوسری مرتبہ ملک کے تیسرے بڑے سول اعزاز ستارہ امتیاز سے نوازدیاگیا۔

گلوکار شہزاد رائے کا شمار نہ صرف پاکستان کے بہترین گلوکاروں میں ہوتا ہے بلکہ وہ سماجی خدمات میں بھی پیش پیش رہتے ہیں۔ یہی وجہ ہے کہ ان کی سماجی خدمات کے صلے میں پاکستانی حکومت کی جانب سے ایک بار پھر انہیں پاکستان کے معتبر ترین ایوارڈ ستارہ امتیاز سے نوازدیا گیا۔

شہزاد رائے نے حکومت کی جانب سےایوارڈ ملنے کی خوشخبری ٹوئٹر پر تمام لوگوں کے ساتھ شیئر کرتے ہوئے لکھا کہ ’’مجھے معلوم ہے کہ ہمارے ملک میں بہت سارے ہیروز  سماج کی بہتری اور معاشرے کی فلاح کے لیے بے لوث خدمت کررہے ہیں لیکن انہیں عوامی طور پر کوئی نہیں پہچانتا، میں یہ ایوارڈ ان تمام لوگوں کے نام کرتا ہوں۔‘‘
|ممبئی: بھارت کے مقبول ترین کامیڈی شو ’دی کپل شرما‘ کے بند ہوجانے کے بعد رواں ماہ شروع ہونے والا نئے شو کی راہ میں بھی مشکلات حائل ہوگئیں۔

بھارت کے مقبول کامیڈین کپل شرما اپنے مشہور کامیڈی پروگرام ’’دی کپل شرما شو‘‘ کو ایک بار پھر نئے انداز میں پیش کرنے جارہے تھے جس میں سدھو نے بھی اپنی ہنسی کا تڑکا لگانے کی تیاری پکڑ لی تھی بلکہ ایک شو کی ریکارڈنگ بھی کرالی تھی لیکن گزشتہ چند روز سے سوشل میڈیا پر جاری کپل شرما اور سنیل گروور کی جنگ نے نئے شو کو اپنی لپیٹ میں لے لیا جس کی وجہ سے انتظامیہ کو شو کو منسوخ کرنا پڑگیا۔

بھارتی میڈیا رپورٹس کے مطابق ’فیملی ٹائم ود کپل شرما‘ کے نام سے شروع ہونے والا شو کپل اور سنیل گروور کے جھگڑے کی نظر ہوگیا جس وجہ سے 25 مارچ کو شروع ہونے والا پہلا شو بھی منسوخ کردیا گیا بلکہ اُس سے قبل ہونے والی کپل کی پریس کانفرس بھی منسوخ کردی گئی۔
نجی چینل کے ترجمان کے مطابق چینل کو کچھ تکنیکی مسائل کا سامنا ہے جس کو فوری طور پر حل نہیں کیا جاسکتا جس وجہ سے شو میں فلم ’باغی ٹو‘ کی کاسٹ کی ریکارڈنگ کا وقت تبدیل کیا گیا بلکہ پریس کانفرس کو بھی منسوخ کردیا گیا جب کہ نئی تاریخ کا اعلان بعد میں کیا جائے گا۔

دوسری جانب سنیل گروور کا کہنا تھا کہ اُن کا ردعمل حقیقی تھا کیوں کہ میں نے کپل کے نئے شو میں نہ بلانے کی بات مداح کو جواب دیتے ہوئے کہی تھی اور میرا کوئی دوسرا ایجنڈا نہیں تھا جب کہ لوگ جو چاہئے کچھ بھی اپنی طرف سے اخذ کر سکتے ہیں میں اس پر ردعمل نہیں دوں گا جب کہ میں نے اپنے ایک ٹوئٹ میں یہ بھی کہا تھا کہ ’میں ایک پروجیکٹ کر رہا ہوں‘ جو کچھ بھی ہو سکتا ہے لیکن لوگ پھر بھی فرضی باتوں میں مصروف ہیں۔
|ممبئی: بالی ووڈ کے دبنگ اسٹار سلمان خان نے ساتھی اداکارہ پوجا ڈیڈ وال کو جان لیوا بیماری سے بچانے کے لیے مالی امداد کا اعلان کرکے مداحوں کے دل جیت لیے۔

سلمان خان اپنے دبنگ اسٹائل اور مضبوط بدن کے باعث شائقین فلم کے پسندیدہ ہیرو ہیں لیکن کسرتی جسم رکھنے والے سلمان خان ایک نرم اور حساس دل بھی رکھتے ہیں جس کا مظاہرہ وہ گاہے بہ گاہے اپنے ساتھی اداکاروں اور مداحوں کی مالی مدد کرکے کرتے رہتے ہیں شاید یہی وجہ ہے کہ وہ فلم بینوں کے ساتھ ساتھ عام شہریوں میں مقبولیت رکھتے ہیں۔

حال ہی میں ایک پریس کانفرنس میں بالی ووڈ اسٹار نے 1995 میں ویر گیتی فلم کی کاسٹ میں شامل اداکارہ پوجا ڈیڈ وال کے علاج و معالجے میں مدد کرنے کا اعلان کرتے ہوئے کہا کہ پوجا کی بیماری کا جان کر مجھے بہت افسوس ہوا، میری ٹیم اداکارہ کی ہر ممکن مدد کے لیے روانہ ہو چکی ہے جو پوجا کا مکمل علاج کرائے گی اور اس کے علاوہ بھی مجھ سے جو ہو سکا میں کروں گا۔ امید ہے وہ صحت یاب ہو جائیں گی۔
پوجا ٹی بی جیسے موزی مرض میں مبتلا ہیں اور ممبئی کے سرکاری اسپتال میں گزشتہ 15 دن سے زیر علاج ہیں جہاں پوجا کے شوہر اور بھائی انہیں بے یار و مدد گار چھوڑ گئے تھے۔ پوجا نے علاج کے لیے بیرون ملک مقیم اپنے رشتہ داروں سے بھی مدد کی درخواست کی تھی لیکن ان کی تمام کوششیں ناکام ثابت ہوئیں جس کے بعد انہوں نے سلمان خان کے لیے ویڈیو پیغام ریکارڈ کروایا تھا۔
|ممبئی: اداکارہ جیکولین فرنینڈس مادھوری ڈکشٹ کے کلاسگ گیت’’ایک دوتین‘‘ کے ری میک کے باعث شدید تنقید کی زد میں ہیں تاہم بالی ووڈ کے دبنگ خان ان کی حمایت میں اٹھ کھڑے ہوئے ہیں۔

بالی ووڈ کی دھک دھک گرل مادھوری ڈکشٹ پر فلمائے گئے مقبول ترین گانے ’’ایک دوتین‘‘ کا شمار 80 کی دہائی کے کلاسک گیتوں میں ہوتا ہے۔ اس گانے نے مادھوری کو بالی ووڈ کی کوئین بنایا جب کہ تقریباً 30 سال گزرنے کے بعد آج بھی یہ گیت لوگوں میں بالکل پہلے کی طرح مقبول ہے۔ گانے کی بے تحاشا مقبولیت کے باعث فلم ’’باغی2‘‘ کے ہدایت کار نے اس گانے کو ری میک کر کے اداکارہ جیکولین فرنینڈس پر فلمایا ہے تاہم مادھوری کے مداحوں سمیت بالی ووڈ کی متعدد شخصیات کو گانے کا ری میک بالکل پسند نہیں آیا۔ جب کہ کچھ لوگ تو اس قدر غصہ ہیں کہ ان کا کہنا ہے جیکولین نے اس گانے پر پرفارم کرکے مادھوری کی بے عزتی کی ہے۔

اس خبرکوبھی پڑھیں: جیکولین کو ڈانس کرنا مہنگا پڑگیا
|لاہور: معروف موسیقار نثار بزمی کو دنیا سے رخصت ہوئے 11 برس بیت گئے لیکن ان کی تخلیق کی گئیں لازوال دھنیں آج بھی سننے والوں کے کانوں میں رس گھولتی ہیں۔

نثار بزمی 1924 میں بھارتی ریاست مہاراشٹرا کے علاقے خاندیش کے قصبے میں پیدا ہوئے، انہوں نے اپنے فنی سفر کا آغاز آل انڈیا ریڈیو سے کیا اور کچھ ہی عرصے بعد بمبئی میں فلموں کی موسیقی دیناشروع کردی۔ بمبئی میں ان کا ستارہ اس قدر عروج پر تھا کہ لکشمی کانت پیارے لال جیسے موسیقار اُن کی معاونت میں کام کر چُکے تھے لیکن پاکستان فلم انڈسٹری کے معمار فضل احمد فضلی کے بلاوے پر انہوں نے بھارت چھوڑ کر پاکستان میں سکونت اختیار کرلی۔
|لاہور:  اداکارہ نیلم منیرنے کہا ہے کہ اگر مستقبل میں بھی مجھے اچھے کرداروں والی فلمیں ملیں تو ضرور کام کروں گی۔

’’ایکسپریس‘‘ سے گفتگوکرتے ہوئے نیلم منیر نے کہا کہ سلوراسکرین کا اپنا ہی ایک مقام ہے۔ اس شعبے سے وابستہ لوگوں کوانتہائی قدرکی نگاہ سے دیکھا جاتا ہے اورمقبولیت میں انھیں وہ مقام حاصل ہوتا ہے جوکسی دوسرے شعبے کے فنکارکونہیں مل پاتا۔ اس لیے فلم کی مقبولیت کا اندازہ ہروہ اسٹارجانتا ہے، جس کے نام کے ساتھ ’ فلم اسٹار‘ کا اضافہ ہوتا ہے۔

اداکارہ نے کہا کہ جہاں تک میری بات ہے تومیں نے بھی بڑے پردے پرکام کرکے دیکھا ہے۔ یہ واقعی ہی ایک ناقابل فراموش تجربہ رہا ہے۔ یہی وجہ ہے کہ اگر مستقبل میں بھی مجھے اچھے کرداروں والی فلمیں ملیں توضرورکام کروں گی۔
نیلم منیر نے کہا کہ فلم کی شوٹنگ کے دوران احسن خان جیسے منجھے ہوئے فنکارکے ساتھ کام کرنے کا تجربہ بہت اچھا رہا۔ اگران جیسا کوئی سلجھا ہوا فنکارسامنے ہوتو پھرکام کرنے میں بے حد مزہ آئے گا۔

ایک سوال کے جواب میں نیلم منیرنے کہا کہ پاکستان فلم کا فی الوقت کسی سے کوئی مقابلہ نہیں ہے۔ ہمیں صرف محنت اورلگن سے اپنا کام کرنے کی ضرورت ہے۔ آپسی اختلافات بھلاکریکجا ہوں توپھرحالات میں تیزی کے ساتھ سدھارممکن ہے۔ جب تک ایسا نہیں کیا جاتا، تب تک بہتری اورترقی کی بات سمجھ سے بالا ہے۔
|ممبئی: بالی ووڈ کے معروف ہیرو رنویر سنگھ  کو اس وقت سخت شرمندگی کا سامنا کرنا  پڑا جب ایک مداح نے اُن کی برہنہ ویڈیو بنانے کی کوشش کی۔ 

بالی ووڈ کے نامور اداکار رنویر سنگھ فلموں میں اپنی جاندار اداکاری کے ساتھ ساتھ سوشل میڈیا پر اپنی شرارتوں کی وجہ سے اکثر خبروں کی زینت بنے رہتے ہیں یہی وجہ ہے کہ وہ عوام میں بھی بہت مقبول ہیں لیکن اداکار کو اس وقت شرمندگی کا سامنا کرنا پڑا جب ایک مداح نے چینجنگ روم میں اُن کی برہنہ ویڈیو بنانے کی کوشش کی۔

بھارتی میڈیا رپورٹس کے مطابق بالی ووڈ اداکار رنویر سنگھ نے ایک انٹرویو میں انکشاف کیا کہ تیراکی کرنے کے بعد جب وہ چینجنگ روم میں برہنہ حالت میں بال خشک کر رہے تھے تب انھیں احساس ہوا کہ ایک شخص چپکے سے اُن کی ویڈیو بنا رہا ہے تو میں نے اُس شخص کو ظنزیہ انداز میں کہا کہ ’اگر فلیش لائٹ بند کرلیتے تو پکڑے نہیں جاتے‘۔
رنویر سنگھ نے مزید انکشاف کیا کہ میری لائٹ والی بات کا سن کر وہ گھبرا سا گیا اور بھاگنے کی کوشش کرنے لگا لیکن میں بھی زور سے چلایا اور اسی حالت میں اُس کے پیچھے لپکا اور بلآخر اسے پکڑنے میں کامیاب ہو گیا اور اس سے موبائل لیکر توڑنا پڑا کیوں کہ اگر میں اپنا دماغ حاضر نہیں رکھتا تو میری برہنہ ویڈیو وائرل ہو جاتی۔

واضح رہے کہ رنویر سنگھ فلم ’پدماوتی‘ کی کامیابی کے بعد آج کل زویا اختر کی فلم ’گلی بوائے کی شوٹنگ میں مصروف ہیں جس کے بعد وہ روہٹ شیٹھی کی فلم ’سمبا ‘ اور کبیر خان کی فلم ’83‘ کی فلم میں اپنی اداکاری کے جوہر دکھائیں گے۔
|ممبئی: بالی ووڈ فلم ’باغی ٹو‘ میں جیکلولین فرنینڈس کو مادھوری ڈکشت کے گانے پر ڈانس کرنا مہنگا پڑگیا۔ 

بالی ووڈ کی فلم ’باغی ٹو میں 80ء کی دھائی میں ریلیز ہوئی ہونے والی فلم ’تیزاب‘ میں دھک دھک گرل مادھوری ڈکشت پر فلمایا گیا مشہور زمانہ گیت ’’ ایک دو تین ‘‘کے ری میک کو جیکولین فرنینڈس کے رقص کی صلاحیتوں کے ساتھ فلم کا حصہ بنایا گیا لیکن جیکولین کا ڈانس کرنا فلم تیزاب کے ہدایت کار اور کوریوگرافر سروج خان کو پسند نہ آیا۔

بھارتی میڈیا رپورٹس کے مطابق ماضی کی مشہور فلم ’ تیزاب ‘ کے ہدایت کار مسٹر این چندرا کا کہنا ہے کہ مجھے مشہور زمانہ گیت ایک دو تین کی کوریوگرافر سروج خان نے بتایا کہ فلم ’باغی ٹو‘ میں مادھوری کے اس گیت کا ری میک شامل کیا جارہا ہے جس پر ہم نے اس کے خلاف قانونی کارروائی کا فیصلہ کیا ہے۔
|ممبئی: نامور بالی ووڈ اداکار سنجے دت نے بھارتی مصنف یاسر عثمان کو ان کی زندگی سے متعلق کتاب شائع کرنے اور کتاب میں ان کی زندگی سے متعلق غلط حقائق پیش کرنے پر قانونی نوٹس  جاری کردیا۔

اداکار سنجے دت کی زندگی ابتدا ہی سے اتار چڑھاؤکا شکاررہی ہے۔ کیریئر کی ابتدا میں سنجے دت متعدد اداکاراؤں کے ساتھ تعلقات سمیت منشیات اور اسلحہ کیس میں بھی کئی بار جیل کی ہوا کھاچکے ہیں، تاہم جیل سے رہائی کے بعد سنجے دت نے اپنی پچھلی زندگی کو خیر باد کہتے ہوئے ایک نئی زندگی کا آغاز کیا ہے، لیکن شاید لوگ ان کی پچھلی زندگی کو بھلا نہیں پارہے ہیں۔

بھارت کے نامور مصنف یاسر عثمان نے اداکار سنجے دت کی زندگی پر کتاب لکھی ہے جس کانام ’’سنجے دت؛ ان کہی کہانی‘‘ ہے۔ کتاب میں عثمان نے سنجے دت کی پچھلی زندگی کے تمام رازوں سے پردہ اٹھایا ہے اور یہ بھی بتایا ہے کہ انہیں اپنی والدہ کی موت کا اتنا زیادہ صدمہ ہواتھا کہ ان کی موت کے تین سال بعد تک سنجے دت روئے نہیں تھے۔
اس خبرکوبھی پڑھیں: سنجے دت اور سنی لیون

یاسر عثمان کی کتاب میں پیش کیے گئے مبینہ حقائق پر سنجے دت بالکل خوش نہیں ہیں اور انہوں نے مصنف اورکتاب پبلش کرنے والے ادارے کو قانونی نوٹس بھجوایا ہے،جس کی اطلاع انہوں نے ٹوئٹر پر بھی دی ہے۔

سنجے دت نے لکھا  کہ میں نے یاسر عثمان اور جگرناتھ پبلی کیشنز کو اپنی سوانح حیات لکھنے کا اختیار نہیں دیا، میرے وکیل نے انہیں قانونی نوٹس جاری کیا ہے، جس کے جواب میں جگرناتھ پبلی کیشنز کی جانب سے کہا گیا ہے کہ کتاب میں لکھا گیا مواد مستند اور مصدقہ ذرائع سے لیا گیا ہے۔

سنجے دت نے کہا مصنف نے مواد مختلف رسائل اور اخبارات میں شائع ہونے والے میرے پرانے انٹرویو سے لیا ہے لیکن 90 کی دہائی کے مرچ مصالحہ چھاپنے والے رسائل اور میگزین میں چھپنے والا مواد حقیقت سے زیادہ تصوراتی خیالات پر مبنی ہوتا تھا، اسی لیے میں نے اپنی قانونی ٹیم کو کہا ہے کہ ان کے خلاف ایکشن لیاجائے۔
|ممبئی: نامور بالی ووڈ اداکار نواز الدین صدیقی کے بعد اب جیکی شروف کی بیوی عائشہ شروف اورکنگنا رناوت پر جاسوسی کا الزام لگایا گیاہے۔

بالی ووڈ کے مقبول ترین اداکارنوازالدین صدیقی گزشتہ کئی روز سے اپنی بیوی کے فون ڈیٹا ریکارڈ کی جاسوسی کے الزام میں مشکلات کا شکار ہیں جب کہ اسی کیس میں ان کے وکیل رضوان صدیقی کو ثمن بھی جاری کیے جاچکے ہیں، تاہم نواز الدین صدیقی واحد اداکار نہیں ہیں جن پر جاسوسی کا الزام لگا ہے بلکہ اس معاملے میں بالی ووڈ کی متعدد شخصیات کے نام سامنے آرہے ہیں جن میں جیکی شروف کی اہلیہ عائشہ شروف اور کنگنا رناوت شامل ہیں۔

بھارتی میڈیا کے مطابق تھانہ کرائم برابچ کے ڈپٹی کمشنر پولیس ابھیشیک نے کہا ہے کہ تحقیقات کے دوران وکیل رضوان صدیقی کے موبائل سے برآمد ہونے والے ڈیٹا کے مطابق جیکی شروف کی اہلیہ عائشہ شروف نے اپنے پرانے عاشق ساحل خان کا کال ڈیٹاریکارڈ غیر قانونی طریقے سے نکلواکر اسے وکیل رضوان صدیقی کو دیا۔
دوسری جانب اداکارہ کنگنا رناوت نے بھی 2016 میں ہرتیک روشن کا نمبر رضوان صدیقی کو دیا تھاتاہم انہوں نے نمبر کیوں دیا تھا اس کی وجہ تاحال سامنے نہیں آسکی ۔ دونوں خواتین کانام سامنے آنے کے بعد عائشہ شروف کو کرائم برانچ طلب کیا گیا ہےجہاں وہ آج صبح پیش ہوئیں۔

واضح رہے کہ رضوان صدیقی لوگوں کے مطالبے پر پرایئویٹ جاسوسوں کے ذریعے غیر قانونی طریقے سے ریکارڈ حاصل کرتا تھا جسے بعد میں جاسوسی کے لیےاستعمال کیاجاتا تھا تاہم تفتیش کے بعد تھانہ کرائم برانچ نے پچھلے دنوں رضوان صدیقی کو گرفتار کیا تھا جس نے پوچھ تاچھ کے دوران عائشہ شروف اور کنگنا رناوت کانام لیاتھا۔
|گجرات: حج فراڈ کیس میں نامور پاکستانی اداکارہ میگھا کے خاوند کو حراست میں لےلیا گیا۔

ایکسپریس نیوز کے مطابق ایف آئی اے نے کارروائی کرتے ہوئے حج فراڈ کیس میں ملوث اداکارہ میگھا کے خاوند نویدکو حراست میں لے لیا۔ ملزم نوید ڈھائی کروڑ روپے کے مقدمہ میں ایف آئی اے گجرات کا اشتہاری تھا۔ اداکارہ کے خاوند کے خلاف مقامی ایم پی اے عمران ظفر کے بھائی نے مقدمہ درج کرا رکھا تھا۔ ایف آئی اے ٹیم جب ملزم کو تھانہ لے کر پہنچی تو سی آئی اے کی ٹیم نے ایف آئی اے سے چھینا جھپٹی کرکے ملزم نوید کو اپنی تحویل میں لے لیا۔

یہ بھی پڑھیں: میگھا کا بزنس مین نوید شر یف سے اسکائپ پر نکاح
ایف آئی اے کے سب انسپکٹر رائے اکرم کا کہنا ہے کہ انہوں نے سی آئی اے کے خلاف کارروائی کے لئے انتظامیہ کو درخواست دے دی ہے۔ دوسری جانب سی آئی اے انچارج کا کہنا ہے کہ اداکارہ کے خاوند نوید اور ایم پی اے کے درمیان معاملات ختم کرانے کے لئے کارروائی کرنا پڑی۔
|ممبئی: بھارت کے مقبول مزاحیہ اداکار سنیل گروور کا کہنا ہے کہ کپل شرما نے اپنے نئے شو ’’ فیملی ٹائم ود کپل شرما ‘‘ سے متعلق مجھ سے کوئی رابطہ نہیں کیا۔

بھارت میں سب سے زیادہ دیکھا جانے والا کامیڈی پروگرام ’’دی کپل شرما شو‘‘ کی مقبولیت میں گزشتہ سال کمی آئی اور بلآخر شو بند ہوگیا جس کی وجہ میزبان کپل شرما کی ساتھی اداکار سنیل گروور کے ساتھ لڑائی تھی۔  اب کپل نے ایک نئے شو کے ساتھ دھماکے دار انٹری دی ہے اس حوالے سے مداحوں میں بھی بے چینی پائی جاتی ہے کہ ان کے نئے شو میں سنیل گروور بھی مداحوں کے چہروں پر مسکراہٹیں بکھیرتے نظر آئیں گے کہ نہیں۔

سماجی رابطے کی ویب سائٹ پر ایک مداح نے سنیل گروور سے درخواست کرتے ہوئے کہا کہ آپ دوبارہ کپل شرما شو میں آجائیں ہم آپ کو بہت یاد کرتے ہیں۔
|نئی دہلی: نامور بالی ووڈ اداکار اجے دیوگن اور الیانا ڈی کروز کی فلم ’’ریڈ‘‘ نے ریلیز کے پہلے ہی روز 10 کروڑ سے زائد کمائی کرکے ریکارڈ قائم کردیا۔

بھارتی میڈیا کے مطابق انکم ٹیکس چوری  اور کرپشن پر مبنی اجے دیوگن اور الیانا ڈی کروز کی فلم’’ریڈ‘‘ ریلیز کے پہلے ہی روز شائقین کو متاثر کرنے میں کامیاب ہوگئی۔

بھارتی تجزیہ نگار ترن آدرش نے ٹوئٹ کرتے ہوئے کہا ہے کہ فلم ’’ریڈ‘‘ نے ریلیز کی صبح اوسط درجے کا بزنس کیا لیکن شام ہوتے ہی فلم نے زبردست رفتار پکڑی۔ انہوں نے کہا کہ بالی ووڈ کی روایتی فلموں کے برعکس ، حقیقت سے قریب تر اور جاندار مکالموں کے باعث فلم ریلیز کے پہلے ہی روز 10 کروڑ 4 لاکھ کا بزنس کرنے میں کامیاب ہوگئی۔
|ممبئی: سری دیوی کی موت کے بعد ان کے خاندان میں برسوں سے جاری رنجشیں ختم ہوگئیں۔

بھارتی میڈیا کے مطابق آنجہانی اداکارہ سری دیوی کی موت نے جہاں کروڑوں لوگوں کو دکھی کردیا وہیں ان کے سوتیلے بیٹے ارجن کپور، بیٹیوں خوشی اورجھانوی  کپور اور شوہر بونی کپور کے درمیان برسوں سے جاری نفرت اور رنجشیں ختم ہوگئیں۔
|لندن: اداکارہ ماہرہ خان کا کہنا ہے کہ ٹی وی پر اداکار فواد خان سے اظہار محبت کرنے پر ان کے گھروالوں خاص طور پر ان کی دادی کو کوئی اعتراض نہیں تھا۔

پاکستان کی خوبرو اور دلکش اداکارہ ماہرہ خان نے ایشین فلم فیسٹیول لندن میں شرکت کے دوران میزبان سے گفتگو کرتے ہوئے کہا ان کی دادی کو پسند نہیں تھا کہ میں فلموں یا ٹی وی میں کام کروں جب کہ انہیں یہ بھی پسند نہیں تھا کہ میں ٹی وی پر کسی غیر شخص سے اظہار محبت کروں لیکن انہیں میرے فواد خان کے ساتھ اظہار محبت کرنے پر کبھی اعتراض نہیں ہوا۔

اس خبرکوبھی پڑھیں: فواد خان ماہرہ خان سے خوفزدہ
تقریب کے دوران ماہرہ نے اپنے مستقبل کے حوالے سے بات کرتے ہوئے کہا کہ انہیں اپنے مداحوں کا بے حد خیال ہے اور وہ چاہتی ہیں کہ مداح ان کے بارے میں سب کچھ جانیں۔ انہوں نے کہا کہ اگلے سال وہ فلموں سےمختصر وقفہ لیں گی۔ یہ جان کر میرے پرستار مجھ سے نفرت کریں گے لیکن سچ یہی ہے کہ میں اب اپنے کام سے تھوڑا وقفہ لینا چاہتی ہوں۔

شادی کے حوالے سے جب ماہرہ خان سے سوال پوچھا گیا کہ وہ لاہور یا کراچی میں ایک بڑی شادی کی تقریب کرنا چاہتی ہیں یا صرف اپنے قریبی عزیز اور دوستوں کو بلا کر چھوٹی سی تقریب کرنا چاہتی ہیں۔ اس سوال کے جواب میں ماہرہ نے کہا یہ میری شادی ہے اور مجھے بڑی اور پرتعیش شادی پسند ہے، اگر میں دوسری شادی کروں گی تو وہ بہت اچھی تقریب ہوگی۔
|لاہور: بالی وڈ فلموں میں ماضی کے کلاسک گیتوں کو ری میک کرکے نئے انداز میں پیش کرنے کا سلسلہ جاری ہے اور موجودہ فنکار ان کلاسک گیتوں پر پرفارم کرکے لیجنڈ فنکاروں سے اپنی عقیدت کا اظہار بھی کررہے ہیں۔

گذشتہ برس ریلیز ہونے والی کرن جوہر کی پروڈکشن ’’بدری ناتھ کی دلہنیا میں‘‘ میں سنجے دت پر فلمایا گیا مقبول گیت ’’ ٹما ٹما ‘‘ جبکہ ’’ تمہاری سلو‘‘ میں سری دیوی کا مشہورزمانہ ’’ ہوا ہوائی ‘‘ شامل تھا اور اب 80ء کی دھائی میں ریلیز ہوئی بالی وڈ فلم تیزاب میں مادھوری ڈکشت پر فلمایا گیا مشہور زمانہ گیت ’’ ایک دو تین ‘‘ تیس مارچ کو ریلیز کی جارہی فلم ’’ باغی 2‘‘ کا حصہ بنایا گیا ہے۔ فلم میں نئی نسل کی نمائدہ فنکارہ جیکولین فرنینڈس نے مذکورہ گیت پر اپنے رقص کی صلاحیتوں کا مظاہرہ کیا ہے۔

مادھوری ڈکشت پر فلمائے گئے گیت کی کوریوگرافی سروج خان نے دی تھی جس نے مادھوری ڈکشت کو راتوں رات شہرت کی بلندی پر پہنچا دیا تھا جبکہ اسکے ری میک کی کوریوگرافی باغی 2 کے ڈائریکٹر احمد خان نے خود دی ہے گیت کی پوری وڈیو آئندہ چند روز میں ریلیز کر دی جائے گی۔
|لاہور: معروف موسیقار نثار بزمی کو دنیا سے رخصت ہوئے 11 برس بیت گئے لیکن ان کی تخلیق کی گئیں لازوال دھنیں آج بھی سننے والوں کے کانوں میں رس گھولتی ہیں۔

نثار بزمی 1924 میں بھارتی ریاست مہاراشٹرا کے علاقے خاندیش کے قصبے میں پیدا ہوئے، انہوں نے اپنے فنی سفر کا آغاز آل انڈیا ریڈیو سے کیا اور کچھ ہی عرصے بعد بمبئی میں فلموں کی موسیقی دیناشروع کردی۔ بمبئی میں ان کا ستارہ اس قدر عروج پر تھا کہ لکشمی کانت پیارے لال جیسے موسیقار اُن کی معاونت میں کام کر چُکے تھے لیکن پاکستان فلم انڈسٹری کے معمار فضل احمد فضلی کے بلاوے پر انہوں نے بھارت چھوڑ کر پاکستان میں سکونت اختیار کرلی۔
|لاہور:  اداکارہ نیلم منیرنے کہا ہے کہ اگر مستقبل میں بھی مجھے اچھے کرداروں والی فلمیں ملیں تو ضرور کام کروں گی۔

’’ایکسپریس‘‘ سے گفتگوکرتے ہوئے نیلم منیر نے کہا کہ سلوراسکرین کا اپنا ہی ایک مقام ہے۔ اس شعبے سے وابستہ لوگوں کوانتہائی قدرکی نگاہ سے دیکھا جاتا ہے اورمقبولیت میں انھیں وہ مقام حاصل ہوتا ہے جوکسی دوسرے شعبے کے فنکارکونہیں مل پاتا۔ اس لیے فلم کی مقبولیت کا اندازہ ہروہ اسٹارجانتا ہے، جس کے نام کے ساتھ ’ فلم اسٹار‘ کا اضافہ ہوتا ہے۔

اداکارہ نے کہا کہ جہاں تک میری بات ہے تومیں نے بھی بڑے پردے پرکام کرکے دیکھا ہے۔ یہ واقعی ہی ایک ناقابل فراموش تجربہ رہا ہے۔ یہی وجہ ہے کہ اگر مستقبل میں بھی مجھے اچھے کرداروں والی فلمیں ملیں توضرورکام کروں گی۔
نیلم منیر نے کہا کہ فلم کی شوٹنگ کے دوران احسن خان جیسے منجھے ہوئے فنکارکے ساتھ کام کرنے کا تجربہ بہت اچھا رہا۔ اگران جیسا کوئی سلجھا ہوا فنکارسامنے ہوتو پھرکام کرنے میں بے حد مزہ آئے گا۔

ایک سوال کے جواب میں نیلم منیرنے کہا کہ پاکستان فلم کا فی الوقت کسی سے کوئی مقابلہ نہیں ہے۔ ہمیں صرف محنت اورلگن سے اپنا کام کرنے کی ضرورت ہے۔ آپسی اختلافات بھلاکریکجا ہوں توپھرحالات میں تیزی کے ساتھ سدھارممکن ہے۔ جب تک ایسا نہیں کیا جاتا، تب تک بہتری اورترقی کی بات سمجھ سے بالا ہے۔
|
پاکستانی نژاد برطانوی باکسر عامر خان کے ہاں دوسری بیٹی کی ولادت ہوئی ہے۔

پاکستانی نژاد برطانوی باکسر عامر خان نے سماجی رابطے کی ویب سائٹ ٹوئٹر پر مداحوں کے ساتھ اپنی دوسری بیٹی کی پیدائش کی خوشخبری شیئر کی جس میں انہوں نے بیٹی کے وزن سے متعلق بھی مداحوں کو بتایا۔عامر خان نے اپنی ٹوئٹ میں بچی کی تصویر شیئر کرتے ہوئے بتایا کہ ہمارے ہاں ایک اور بیٹی کی پیدائش ہوئی ہے جس کا نام لینا خان رکھا ہے جب کہ بچی کا وزن 8 پاؤنڈ 3 اونس ہے۔

اس خبر کو بھی پڑھیں؛ عامر خان نے کینیڈین باکسر کو محض 40 سیکنڈ میں شکست دیدی

واضح رہے باکسر عامر خان اور فریال مخدوم کی شادی 2013 میں ہوئی تھی جب کہ 2014 میں ان کے ہاں بیٹی کی پیدائش ہوئی تھی جس کا نام لمائسا خان رکھا تھا ۔
|لاہور: لاہور ہائیکورٹ نے چیئرمین پی سی بی نجم سیٹھی کی اہلیت کے خلاف درخواست خارج کر دی۔

کرکٹ کی خاتون مداح فرزانہ کوثر کی جانب سے پٹیشن دائر کی گئی تھی جس میں موقف اختیار کیا گیا تھا کہ پاکستان کے آئین کے تحت کوئی شخص 60 سال عمر ہونے کے بعد کوئی عہدہ نہیں سنبھال سکتا جبکہ نجم سیٹھی 2016 میں چیئرمین پی سی بی کا الیکشن لڑنے کے اہل بھی نہیں تھے۔

عدالتی فیصلے میں کہا گیا کہ پی سی بی عہدیداران کی تقرری وفاقی حکومت نہیں کرتی، بورڈ کے آئین میں عمر کی کوئی قید نہیں رکھی گئی جبکہ نجم سیٹھی پر 2016 میں چیئرمین پی سی بی کا الیکشن لڑنے کیلیے کوئی پابندی نہیں تھی۔ فیصلے میں یہ بھی واضح کیا گیا کہ پی سی بی کے خلاف پیٹیشن کیلیے صرف کرکٹ مداح ہونا کافی نہیں ہے۔
|لاہور: پی سی بی کی اینٹی کرپشن ٹربیونل نے ناصر جمشید کو طلب کرلیا۔ 3 رکنی ٹربیونل نے تحقیقات کا آغاز کردیا ہے اور انگلینڈ میں مقیم اوپنر کو 4 مئی کو این سی اے میں پیش ہونے کی ہدایت کی گئی ہے۔ پی سی بی کی جانب سے ناصر جمشید پر کوڈ آف کنڈکٹ کی 5 شقوں کی خلاف ورزی کا الزام لگایا گیا تھا۔

بورڈ کا مؤقف ہے کہ پی ایس ایل اسپاٹ فکسنگ اسکینڈل میں ناصر جمشید نے فکسنگ سے متعلق 2 شقوں کی 2 بار خلاف ورزی کی، تین رکنی ٹربیونل کی قیادت جسٹس (ر) فضل میراں چوہان کر رہے ہیں، عاقب جاوید اور شاہ زیب مسعود ممبران میں شامل ہیں۔

اس خبر کو بھی پڑھیں: ناصر جمشید کے خلاف 5 الزامات کی چھان بین ہوگی
|لاہور: دورہ انگلینڈ کیلئے محمد عامر کو ویزا جاری کر دیا گیا ہے اور اب وہ بدھ کو روانہ ہوں گے۔ 

قومی کرکٹ ٹیم اتوار اور پیر کی درمیانی شب دورہ انگلینڈ اور آئرلینڈ کیلئے روانہ ہوئی تھی تاہم محمد عامر ویزا مسائل کی وجہ سے ٹیم کے ساتھ نہیں جاسکے تھے۔

ذرائع کے مطابق پیسر نے برطانوی شہریت کیلئے درخواست دے رکھی ہے جس کی وجہ سے ویزا میں تاخیر ہوئی۔ پی سی بی حکام کا کہنا ہے کہ محمد عامر بدھ کی صبح علامہ اقبال انٹرنیشنل ایئرپورٹ لاہور سے انگلینڈ روانہ ہوں گے اور کینٹربری میں قومی ٹیم کو جوائن کریں گے۔
واضح رہے کہ محمد عامر  2010 میں دورہ برطانیہ کے دوران ہی سلمان بٹ اور محمد آصف کے ہمراہ اسپاٹ فکسنگ میں ملوث پائے گئے تھے جس پر انہیں قید کی سزا کے علاوہ اور 5 سال تک ہر قسم کی کرکٹ کھیلنے پر پابندی لگادی گئی تھی۔
|کولکتہ: آئی سی سی میٹنگز کے موقع پر پاکستان اور بھارتی بورڈز میں لفظی بمباری شروع ہوگئی۔

آئی سی سی میٹنگز اتوار سے کولکتہ میں شروع ہوگئی ہیں، ان میں شرکت کیلیے پی سی بی کے چیئرمین نجم سیٹھی بھی پہنچے ہوئے ہیں، وہاں پر دونوں ممالک میں باہمی سیریز کے حوالے سے کنٹریکٹ کا معاملہ بھی چھایا ہوا ہے۔

بی سی سی آئی کے سیکریٹری امیتابھ چوہدری نے ایک بار پھر اسے معاہدہ ماننے سے ہی انکار کردیا۔ انھوں نے کہا کہ یہ تو صرف اظہار دلچسپی کا خط تھا، میں اسے کنٹریکٹ قرار دینے کے اصرار پر پی سی بی کوقصور وار قرار نہیں دوں گا مگر حقیقت یہی ہے کہ یہ معاہدہ نہیں ہے، ان پر دراصل اپنے ملک میں دباؤ ہے اور میں یہ بات اچھی طرح سمجھتا ہوں۔
امیتابھ چوہدری نے یہ دعویٰ بھی کیا کہ بی سی سی آئی اور پی سی بی میں واضح طور پر یہ بات طے ہوئی تھی کہ اگر آئی سی سی کے نئے مالیاتی ماڈل کا فیصلہ نہیں ہوا تو پھر یہ خط بے اثر ہوجائے گا۔

دوسری جانب نجم سیٹھی نے کہاکہ بی سی سی آئی کہتا ہے کہ انھیں حکومت اجازت نہیں دیتی، ہمارا موقف ہے کہ آپ حکومت سے اجازت مانگتے کیوں ہیں،آئی سی سی نے یہ واضح کیا ہوا ہے کہ کرکٹ معاملات میں کسی قسم کی مداخلت نہیں ہونا چاہیے،اگر یہ معاملہ تھا بھی تو پھر آپ کو کنٹریکٹ میں یہ بات شامل کرنا چاہیے تھی مگر آپ نے ایسا نہیں کیا تو پھر کیا مسئلہ ہے۔

نجم سیٹھی نے کہا کہ دونوں ٹیموں کو جنوبی ایشیائی شائقین کی خاطر ایک دوسرے سے کھیلنا چاہیے،گیند اس وقت بی سی سی آئی کے کورٹ میں ہے، ہمیں امید ہے کہ جلد ہی منطقی سوچ غالب آئے گی اور دونوں ٹیمیں پھر سے اچھی کرکٹ کھیلنے لگیں گی، میرا ذہن یہ کہتا ہے کہ جلد یا بدیر ہمیں اس معاملے کا بہتر حل نکالنا ہوگا۔

یاد رہے کہ پاکستان نے باہمی سیریز کے حوالے سے معاہدے پر عملدرآمد نہ کرنے کی وجہ سے بھارت کیخلاف70 ملین ڈالر ہرجانے کا کیس آئی سی سی کی ڈسپیوٹ کمیٹی میں کیا ہوا ہے، جس پر تین رکنی ٹریبونل بھی قائم ہوچکا اور سماعت اکتوبر میں ہوگی۔ نجم سیٹھی نے کہاکہ ٹریبیونل کے احکامات کی وجہ سے مجھے اس معاملے پر بات کرنے کی آزادی نہیں،اس لیے میں کوئی تبصرہ نہیں کرسکتا۔
|کولمبو: سابق آسٹریلوی اسپنر پیٹر سلیپ سری لنکا میں سلو بولرز کے 2ہفتوں پر محیط ٹریننگ سیشن میں شریک ہوں گے۔

سری لنکن بورڈ نے 61 سالہ سلیپ کو آزمائشی بنیادوں پر بلایا ہے، ٹریننگ سیشن کے بعد فیصلہ کیا جائے گا کہ انھیں طویل مدت کیلیے سری لنکن اسپن کوچ کی ذمہ داری سونپی جائے یا نہیں۔ ان کی سفارش ہیڈ کوچ چندیکا ہتھورا سنگھے نے کی ہے۔ سلیپ آسٹریلیا کی جانب سے ماضی میں 14 ٹیسٹ کھیل چکے ہیں۔

یاد رہے کہ اس ذمہ داری کیلیے امیدواروں میں پاکستان کے مشتاق احمد اور ثقلین مشتاق بھی شامل ہیں۔
|کولکتہ: پی سی بی کے چیئرمین نجم سیٹھی نے واضح کیا ہے کہ پاکستان کھیل میں میچ فکسنگ، بال ٹیمپرنگ سمیت ہر قسم کی چیٹنگ کے خلاف ہے۔

نجم سیٹھی نے بھارتی خبررساں ایجنسی کو انٹرویو میں کہاکہ پی سی بی ہر قسم کی چیٹنگ کیخلاف سخت خیالات رکھتا اور آئی سی سی کو بھی اس حوالے سے سخت اقدامات کرنا ہوں گے۔

چیئرمین پی سی بی نے کہا کہ چیٹنگ کسی بھی صورت میں ہو اسے ختم ہونا چاہیے، جو بھی اس میں ملوث پایا جائے اس کو بھی سخت سزائیں دینا چاہئیں، میچ فکسنگ، اسپاٹ فکسنگ، بال ٹیمپرنگ سب ہی دغابازی کے زمرے میں آتی ہیں، ہمیں ان پر سخت سزائیں دینا چاہئیں اور آئی سی سی کو بھی سخت اقدامات کرنے کی ضرورت ہے۔
نجم سیٹھی نے مزید کہا کہ پاکستان کرکٹ بورڈ چیٹنگ کے حوالے سے واضح سوچ رکھتا ہے، ہم سمجھتے ہیں کہ میچ فکسنگ، اسپاٹ فکسنگ اور بال ٹیمپرنگ وغیرہ سب ہی ایک جیسی چیزیں ہیں، ہم پہلے 2یا3 پلیئرز کو سخت سزا دے چکے اور امید کرتے ہیں کہ باقی بورڈز بھی ہماری طرح ایسی چیزوں پر سخت موقف اختیار کریں گے۔

آئی سی سی کے موجودہ چیئرمین ششانک منوہر کے عہدے میں توسیع کے حوالے سے سوال پر نجم سیٹھی نے کہاکہ جب میٹنگز میں اس بارے میں معاملہ سامنے آئے گا تو دیکھیں گے کہ کیا کرنا ہے۔

واضح رہے کہ آئی سی سی کی کولکتہ میں جاری پانچ روزہ میٹنگز کے ایجنڈے میں کھلاڑیوں کا رویہ بھی شامل ہے۔
|جوہانس برگ: جنوبی افریقی بیٹسمین ہاشم آملا کی صلاحیتوں کا اعتراف کرتے ہوئے انھیں ملکی ایوارڈ سے نواز دیاگیا۔

ہاشم آملا گزشتہ 10 برسوں میں آرڈر آف ایکہامانگا ایوارڈ پانے والے پہلے کرکٹر بن گئے، یہ ایوارڈ آرٹس، کلچر، لٹریچر ، میوزک ، صحافت اور کھیلوں میں کارہائے نمایاں انجام دینے پر دیا جاتا ہے، ہاشم آملا نے سلور ایوارڈ نیشنل آرڈرز کے چانسلر ڈاکٹر کیسوئس لوبیسی سے وصول کیا۔ان سے قبل شان پولاک اور مکھایا این تینی کو بھی یہ ملکی ایوارڈ مل چکا ہے۔
|لاہور:  ویزا مسائل کی وجہ سے محمد عامر انگلینڈ کیلیے اڑان نہ بھرسکے۔

قومی ٹیسٹ ٹیم اتوار اور پیر کی درمیانی شب انگلینڈ کیلیے عازم سفر ہوئی تو محمد عامر ہمراہ نہیں تھے، پیسر ویزہ مسائل کی وجہ سے لاہور کے علامہ اقبال ایئرپورٹ سے دیگر کھلاڑیوں اور آفیشلز کیساتھ اڑان نہیں بھر سکے۔

ذرائع کے مطابق انھوں نے برطانوی شہریت کیلیے قبل ازیں درخواست دے رکھی ہے جسکی وجہ سے انھیں ویزہ ملنے میں تاخیر ہوئی، معاملات کلیئر ہونے کے بعد اب وہ بدھ کو لندن کی فلائٹ پر سوار ہونگے، قومی ٹیم اپنے ٹور کے آغاز میں پہلا پریکٹس سیشن بدھ ہی کر گی۔ اس میں پیسر کی شرکت ممکن نظر نہیں آ رہی۔
یاد رہے کہ اسپاٹ فکسنگ اسکینڈل 2010میں انگلش کرائون کورٹ کی جانب سے 6ماہ کیلیے جیل بھجوائے جانے والے محمد عامر پر آئی سی سی نے بھی 5سال کیلیے ہر قسم کی کرکٹ کے دروازے بند کردیے تھے، پیسر کی واپسی ہوئی تو نیوزی لینڈ کے ویزے کیلیے بھی میزبان کرکٹ بورڈ نے خصوصی تعاون کیا۔

بعد ازاں 2016میں انگلینڈ کے ٹور کی باری آئی تو بھی انھوں نے براہ راست درخواست دینے کے بجائے پی سی بی کی معاونت سے ویزا حاصل کیا،بورڈکے قانونی مشیر تفضل رضوی کا کہنا تھا کہ محمد عامر کو سلمان بٹ اور محمد آصف کی طرح تکنیکی بنیادوں پر ڈی پورٹ نہیں کیا گیا تھا، اس لیے ویزے کا مسئلہ حل ہوگیا۔

ماضی میں برطانوی حدود میں داخلے کو ترسنے والے پیسر کی جانب سے اب شہریت کے حصول کیلیے اطلاعات پر خاصی حیرت کا اظہار کیا جا رہا ہے۔
|لندن: افغانستان کے راشد خان ٹوئنٹی 20 میچ کے لیے ورلڈ الیون کا حصہ بن گئے۔

افغانستان کے نوجوان لیگ اسپنر راشد خان بھی ویسٹ انڈیز سے واحد ٹوئنٹی 20 میچ کیلیے ورلڈ الیون کا حصہ بن گئے۔ اس مقابلے سے حاصل ہونے والی آمدنی کیریبیئن جزائر میں سمندری طوفان سے متاثرہ کرکٹ اسٹیڈیمز کی بحالی پر خرچ ہوگی۔ اس وقت 19 سالہ راشد خان ٹی 20 بولنگ رینکنگ میں ٹاپ پر موجود ہیں،

راشد خان نے کہا ہے کہ ورلڈ الیون میں انتخاب مجھ سمیت میرے ملک کیلیے بہت بڑا اعزاز ہے۔ان سے قبل ٹیم میں شاہد آفریدی، شعیب ملک، تھشارا پریرا، شکیب الحسن اور تمیم اقبال کا انتخاب ہوچکا جبکہ قیادت انگلینڈ کے ایون مورگن کے ہاتھوں میں ہوگی
|کراچی: پیسر وہاب ریاض سرجری کے سبب پاکستان کپ میں حصہ نہیں لے سکیں گے۔

وہاب ریاض کو کافی عرصے سے ناک کے مختلف مسائل کا سامنا ہے جس سے نجات کیلیے آپریشن کا مشورہ دیا گیا جو28 اپریل کو ہوگا، اس کے بعد انھیں 2 سے ڈھائی ہفتے آرام کرنا ہوگا۔

واضح رہے کہ وہاب ریاض کو دورئہ برطانیہ کیلیے قومی کرکٹ ٹیم میں شامل نہیں کیاگیا۔ سلیکٹرز کے اس فیصلے پر خاصی تنقید ہوئی تھی۔25 اپریل سے شروع ہونے والے پاکستان کپ میں وہاب ریاض کو پنجاب کی نمائندگی کرنا تھی۔
|کراچی:  ہاکی کے میدان میں کئی بھارتیوں کے دل توڑنے والے پاکستانی ہیرو منصور احمد نے ہارٹ ٹرانسپلانٹ کیلیے بھارت سے مدد مانگ لی۔

49 سالہ منصور احمد کافی عرصے سے عارضہ قلب میں مبتلا اور ان کا مرض خاصا پیچیدہ ہوچکا ہے۔ کھیل کے میدان میں وہ پاکستان کے آئیکون پلیئر کا اعزاز رکھتے ہیں، 1994 کے ورلڈکپ میں سڈنی میں کھیلے گئے سیمی فائنل میں منصور احمد نے پنالٹی اسٹروک روک کر نیدرلینڈز کیخلاف گرین شرٹس کو کامیابی سے ہمکنار کیا تھا۔

منصور احمد نے کہاکہ میں نے ہاکی کے میدان میں بہت سے بھارتیوں کے دل توڑے، 1989 کے اندرا گاندھی کپ میں ہماری ٹیم نے بھارت کو شکست دی،مزیدکئی ایونٹس میں ایسا ہوا مگر وہ کھیل کا حصہ تھا، اب مجھے بھارت میں ہارٹ ٹرانسپلانٹ کی ضرورت اوراس کے لیے بھارتی حکومت کی مدد درکار ہے۔
واضح رہے کہ پاکستان اور بھارت کے درمیان تعلقات کئی برس سے کشیدہ ہیں تاہم بھارتی حکومت کی جانب سے بدستور پاکستانی شہریوں کو میڈیکل ویزے جاری کیے جاتے ہیں۔ 338 انٹرنیشنل میچز کھیلنے والے منصور احمد نے 1986 سے 2000 تک محیط اپنے کیریئر کے دوران تین اولمپکس اور کئی دیگر بڑے ایونٹس میں حصہ لیا، وہ سمجھتے ہیں کہ بھارتی ویزہ ان کی جان بچانے کیلیے اہم ثابت ہوسکتا ہے۔

منصور احمد نے کہا کہ انسانیت سب سے زیادہ اہم ہے، اگرمجھے ویزہ اور بھارت میں دیگر مدد ملی تو میں احسان مند ہوں گا۔ انہوں نے مزید کہاکہ ہماری ہاکی کے میدان میں بھارت کے ساتھ گہری مسابقت رہی، اسپورٹس نے کئی مواقعوں پر مدد بھی کی اور یہ سلسلہ جاری رہنا چاہیے۔
|بنگلور:  رائل چیلنجرز سے میچ میں دہلی ڈیر ڈیولز کے ٹرینٹ بولٹ کے حیران کن کیچ کی ویڈیو وائرل ہوگئی۔

ہفتے کو کھیلے گئے میچ میں ویرات کوہلی نے ہرشل پٹیل کی فل ٹاس پر گیند کو بیک ورڈ اسکوائر لیگ کی جانب اچھالا، بظاہر چھکا یقینی دکھائی دے رہا تھا مگر درمیان میں بولٹ حائل ہوگئے۔ انھوں نے فضا میں ایک طرح سے اڑتے ہوئے نہ صرف گیند کو تھاما بلکہ خود کو بائونڈری سے ٹکرانے سے بھی محفوظ رکھا۔

اس کیچ پر خود کوہلی بھی حیران رہ گئے مگر ان کے پاس سوائے مایوسی میں سر ہلاتے ہوئے میدان سے باہر جانے کے کوئی چارہ نہیں تھا۔
|کراچی:  یوتھ اولمپکس کوالیفائنگ راؤنڈ میں شر کت کیلیے پاکستان انڈر18ہاکی ٹیم بنکاک روانہ ہو گئی۔

کپتان محمد وقاص احمد نے کہا ہے کہ بہترین کارکردگی پیش کرنے کی کوشش کریں گے، نائن اے سائیڈ ایونٹ کے لیے بہترین کھلاڑیوں پر مشتمل اسکواڈ تشکیل دیا گیا ہے، قوی امید ہے کہ کامیابی سے ہمکنار ہونگے، انھوں نے اس امر کا اظہار یوتھ اولمپکس کے لیے پاکستان کی 9 رکنی جونیئر ہاکی ٹیم کی بنکاک روانگی سے قبل ایکسپریس سے گفتگو کرتے ہوئے کیا۔

عبدالستار ایدھی ہاکی اسٹیڈیم پر بات چیت کرتے ہوئے قومی جونیئر کپتان نے کہا کہ بنکاک میں 25 اپریل سے شیڈول یوتھ اولمپکس کے ایشیا کوالیفائنگ راؤنڈ مقابلوں میں کامیابی کی بہت امید ہے، توقع ہے کہ فتح کو گلے لگا کر فائنل راؤنڈ میں جگہ بنانے میں کامیاب ہو جائیں گے۔
انھوں نے کہا کہ کیمپ میں کھلاڑیوں نے بہت محنت کی جبکہ ان کے درمیان ہم آہنگی بھی قائم ہوگی جو ایونٹ میں معاون ثابت ہوگی، وقاص احمد نے کہا کہ اگر قوم کی دعائیں شامل حال رہیں توجونیئر کھلاڑی پاکستان کو اس کے کھوئے ہوئے مقام کو واپس دلوانے میں اپنا کردار ادا کریں گے۔

دوسری جانب پاکستان جونیئرٹیم کے ہیڈ کوچ و منیجر اولمپئن محمد عثمان نے کہا کہ 25 سے 29 اپریل تک تھائی لینڈ کے شہر بنکاک میں شیڈول ایشین کوالیفائنگ راؤنڈ میں بہتر نتائج کی توقع ہے، ایونٹ میں مختصر طرز کی ہاکی فائیو اے سائیڈ کے مقابلے رکھے گئے ہیں۔

پی ایچ ایف نے اس امر کو مد نظر رکھتے ہوئے ملک بھر سے ابھرتے ہوئے کھلاڑیوں کا انتخاب کرکے کیمپ میں ان کے درمیان فائیو اے سائیڈ ٹورنامنٹ کا اہتمام کیا جس کے دوارن قومی سلیکشن کمیٹی کے سربراہ اولمپئن اصلاح الدین صدیقی اور رکن اولمپئن ایاز محمود نے کھلاڑیوں کی کارکردگی کا بغور جائزہ لے کر ان کو شارٹ لسٹ کیا جس کے بعد حتمی ٹیم شکیل دی گئی۔

اولمپئن عثمان نے کہا کہ فائیو اے سائیڈ ہاکی میں فٹنس کو سب سے زیادہ اہمیت ہوتی ہے پھرکھلاڑیوں کی مہارت آتی ہے،چنانچہ انٹرنیشنل معیار کے مطابق کھلاڑیوں کی فٹنس حاصل کرنے کی کوشش کی گئی۔ ہمارے کھلاڑیوں کی مہارت پر کوئی شبہ نہیں، اسے مزید بہتر بنایا گیا ہے۔

ایک سوال کے جواب میں ہیڈ کوچ نے کہا کہ 11 ٹیموں کے درمیان شیڈول کوالیفائنگ راؤنڈ میں پاکستان کے پول میں 5 ٹیمیں شامل ہیں، پاکستان کو ملائیشیا سمیت دیگر حریف ٹیموں کے خلاف بہتر کارکردگی کی توقع ہے، ہمارا ہدف سیمی فائنل اور پھر فائنل میں رسائی ہے، فائنل میں جگہ بنانے کی صورت میں پاکستان ایشیا سے یوتھ اولمپکس میں شرکت کا اہل ہوجائیگا، بعدازاں ایونٹ میں شرکت کے لیے قومی جونیئر ٹیم پیر کی شب کراچی سے بنکاک روانہ ہوگئی۔

9 رکنی اسکواڈ کی قیادت وقاص احمد کرینگے، محب اللہ ان کے نائب ہونگے، ٹیم کے دیگر کھلاڑیوں میں علی رضا، مرتضیٰ یعقوب، جنید رسول، محسن خان اور ذوالقرنین شامل ہیں، سہیل رضوی معاون کوچ کی ذمے داری ادا کریں گے۔
|کراچی:  ساؤتھ ایشین سینئر جوڈو چیمپئن شپ میں پاکستان نے 2 گولڈ، 4 سلور اور 4 برانز میڈل لے کر دوسری پوزیشن پر اختتام کیا، اختتامی دن مینز ٹیم ایونٹ میں قومی کھلاڑیوں نے سلور جبکہ ویمنز ٹیم ایونٹ میں برانز میڈل پایا۔

’’ایکسپریس ٹریبیون‘‘ سے بات چیت میں فیڈریشن کے آفیشل مسعود احمد نے کہا کہ نیپال کے شہر کھٹمنڈو میں منعقدہ علاقائی ایونٹ میں پاکستانی پلیئرز کی پرفارمنس اطمینان بخش رہی لیکن میں سمجھتا ہوں کہ اگر ہم 100 کے جی ایونٹ میں بھی اپنا ایتھلیٹ بھیجتے توپاکستان زیادہ بہتر پوزیشن لے سکتا تھا، پاکستان نے ساؤتھ ایشین سینئر جوڈو چیمپئن شپ میں مجموعی طور پر 2 گولڈ، 4 سلور اور 4 برانز میڈل لیکر دوسری پوزیشن پر اختتام کیا۔

ابتدائی دن شاہ حسین شاہ نے 100 پلس کے جی ایونٹ میں طلائی تمغہ اپنے نام کیا۔ وہ اپنے اعزاز کا دفاع کرنے میں کامیاب ہوئے، فاٹا سے تعلق رکھنے والے نوجوان جوڈوکا قیصرخان نے 90 کے جی ایونٹ میں گولڈ میڈل قبضے میں کیا۔
پاکستانی خواتین نے بھی ایونٹ میں متاثر کن پرفارمنس دکھائی، 52 کے جی ایونٹ میں مریم نے سلور میڈل پایا، حمیرا عاشق نے 48 کے جی میں سلور میڈل پایا، بابرحسین نے66 کے جی میں چاندی کا تمغہ حاصل کیا، ندیم اکرم نے 73 کے جی میں برانز میڈل پر اکتفاکیا، محمد عباس نے 81 کے جی میں برانز میڈل پایا ، بینش خان نے 78 کے جی میں کانسی کا تمغہ گلے کی زینت بنایا۔

مقصود احمد نے ایونٹ میں پاکستانی پلیئرز کی پرفارمنس پر مزید کہا کہ یہ اچھی کارکردگی ہے لیکن ہم اس سے مزید بہتر پیش کرسکتے تھے۔ ہمارے پاس 100کے جی میں بھی اچھا موقع تھا، ساؤتھ ایشیا میں بھاری کیٹیگریزمیں ٹائٹل جیتنا ہلکی کیٹیگریز کے مقابلے میں نسبتاً آسان ہے، سلیکشن کمیٹی نے 60 کے جی میں ایتھلیٹ بھیجنے کا فیصلہ کیا تھا اور مجھے محسوس ہورہا تھا کہ ہم نے یہ موقع کھودیا۔

ایونٹ کے اختتامی دن پاکستان نے مزید ایک سلور میڈل پایا، بھارت کیخلاف اکرم اور شاہ نے اپنے میچزجیت لیے لیکن قیصر کی ہارسے ٹائی کا نتیجہ 2-3 رہا، اسی طرح ویمنز ٹیم ایونٹ کے سیمی فائنل میں بھارت سے شکست پر پاکستانی ٹیم نے برانز میڈل پر اکتفا کیا۔پاکستان جوڈو فیڈریشن نے کیمپ کے مختصر رہنے کا بھی اعتراف کیا۔

مقصود احمد نے کہا کہ ایونٹ کی تیاریوں کیلیے ہم نے 15 روز کا کیمپ لگایا اور یہ زیادہ طویل نہیں تھا، تاہم موجودہ صورتحال میں ٹیم کی پرفارمنس اچھی ہے، ہمارے مقامی کوچز نے پلیئرز کو ٹریننگ دی، پاکستان جوڈو فیڈریشن غیرملکی کوچ کی خدمات حاصل کرنا چاہتی ہے اس مقصد کیلیے ہم انٹرنیشنل جوڈو فیڈریشن سے معاونت کی درخواست بھی کریں گے۔
|لاہور:  پاکستان سپر کبڈی لیگ کیلیے ٹیموں کے ڈرافٹ مکمل ہوگئے جب کہ ہر ٹیم نے پلاٹینیم، گولڈ اور فارن پلیئرز کیٹیگریز میں سے 10،10 کھلاڑیوں کا انتخاب کیا۔

پاکستان سپر کبڈی لیگ کے اولین ایونٹ کا انعقاد یکم سے 10 مئی تک لاہور میں ہوگا، لیگ میں شریک 10 ٹیمیں شرکت کر رہی ہیں جن میں پشاور حیدرز، کشمیر جانباز، گجرات واریئرز، ساہیوال بلز، کراچی زورآور، اسلام آباد آل اسٹارز، فیصل آباد شیردل، لاہور تھنڈرز، گوادر بہادرز اور ملتان سکندرز کی ٹیمیں شامل ہیں۔ مقامی ہوٹل میں ڈرافٹس کی تقریب منعقد کی گئی، مجموعی طور پر 126کھلاڑی ڈرافٹس کا حصہ بنے جنھیں 3 کیٹیگریز میں تقسیم کیا گیا۔

پلاٹینیم میں20، گولڈ میں90 اور فارن کیٹیگری میں 16 پلیئرز کو رکھا گیا جن میں ایران کے 5، سری لنکا، عراق، کینیا، بنگلہ دیش اور ملائیشیا کے 2، 2 جبکہ جاپان کا ایک کھلاڑی ڈرافٹنگ میں شامل تھے، ہر ٹیم 10 کھلاڑیوں پر مشتمل ہے جن میں 2 پلاٹینم، 7 گولڈ اور ایک غیرملکی کھلاڑی ہے، ہر ٹیم کیلیے کھلاڑی خریدنے کی حد 15 لاکھ روپے مقرر تھی۔ سب سے پہلے قرعہ اندازی کے ذریعے تمام فرنچائزز کے کوچز کا انتخاب کیا گیا۔
زاہد رشید (پشاور)، عدنان ارشد (کشمیر)، راحت مقصود (گجرات)، محمد شفیق (ساہیوال)، غلام محمد (کراچی)، سیف اللہ (اسلام آباد)، مبشر اقبال (فیصل آباد)، اقرار حسین (لاہور)، بادشاہ گل (گوادر)، غلام علی بٹ (ملتان) بطور کوچز منتخب ہوئے۔

بعد ازاں کبڈی کوچز نے منیجمنٹ کے ساتھ مل کر اپنی ٹیموں کیلیے کھلاڑی چنے۔ فیصل آباد نے پلاٹینیم کیٹیگری میں ناصر علی، ابرار خان، گولڈ کیٹیگری میں اعظم شاہ، حیدر علی، راشد محبوب، شرافت علی، عابد حسین، احمد، وسیم اکرم جبکہ غیرملکی پلیئر رانیڈو چمارا (سری لنکا) کو منتخب کیا۔ گجرات نے پلاٹینیم کیٹیگری میں محمد عمران، تحسین اللہ، گولڈ کیٹیگری میں وقار علی، دلدار احمد، محمد طارق، رائے مبشر علی، اسد علی، شبیر اللہ، سیف اللہ جبکہ غیر ملکی پلیئر محمد بابا علی (ایران) کو چنا۔ گوادر نے پلاٹینم کیٹیگری میں ابرار حسین، علی شان، گولڈ کیٹیگری میں وقار اسلم، رحمان علی، عادل حسین، شعیب ممتاز، اعجاز مسیح، بلال خان، شہباز علی جبکہ غیر ملکی پلیئر ملندا چتورنگا (سری لنکا)کا انتخاب کیا۔

کراچی نے پلاٹینیم کیٹیگری میں محمد ندیم، واجد علی، گولڈ کیٹیگری میں محمد مشاہد، عبدالمنان، محمد سلیم، شبیر احمد، عباس علی، سیف الملوک، عدیل اعظم جبکہ غیر ملکی پلیئر مسعود کریم (بنگلہ دیش) کو اپنے اسکواڈ میں جگہ دی۔

ملتان نے پلاٹینیم کیٹیگری میں وسیم سجاد، ارسلان احمد، گولڈ کیٹیگری میں صابر علی، عبدالمختار، وقاص حسین، جنید سرور، محمد عقیل، محمد مصطفیٰ بجلی، امجد علی جبکہ غیرملکی پلیئر جابر حماتی (ایران) کو ٹیم کا حصہ بنایا۔ ساہیوال نے پلاٹینیم کیٹیگری میں محمد نثار، سجاد شوکت، گولڈ کیٹیگری میں وقاص علی، حسن علی، عامر محمود، افضل علی، فیضان ریاض، عابد حسین، رفیق جبکہ غیر ملکی پلیئر سبوج (بنگلہ دیش) کو اپنی ٹیم میں جگہ دی۔ پشاور نے پلاٹینیم کیٹیگری میں اخلاق حسین، عثمان زادہ، گولڈ کیٹیگری میں قیصر عباس، سبحان اسلم، عثمان خالد، محمد یوسف، محمد یاسین، عبدالرحمان، عمران علی جبکہ غیرملکی پلیئر میلاد شیرہاک (ایران) ٹیم میں شامل کیا۔

اسلام آباد نے پلاٹینیم کیٹیگری میں محمد رضوان، محمد ارشاد، گولڈ کیٹیگری میں زاہد نواز، حسن رضا، شاہد اقبال، محمد ذیشان، فیصل ندیم، آصف ججہ، ذین علی جبکہ غیرملکی پلیئر فرہاد ناگی (ایران) کا انتخاب کیا۔

لاہور نے پلاٹینیم کیٹیگری میں مدثر شاہ، محمد سفیان، گولڈ کیٹیگری میں احسن محمود، عاطف سہیل، محمد افضل، محمد علی، محمد مجاہد، محمد عابد، مظہر اقبال جبکہ غیرملکی پلیئر مرتضیٰ جیلام (ایران)کو چنا۔ کشمیر نے پلاٹینیم کیٹیگری میں کاشف رزاق، عاطف وحید، گولڈ کیٹیگری میں صدام حسین، مزمل حسین، سجاد احمد، عاصم حنیف، طارق منیر، توحید شفا، شہرام علی جبکہ موگلین (ملائیشیا) کو غیرملکی پلیئر کے طور پر منتخب کیا۔ آخر میں تمام ٹیموںکی کٹس بھی متعارف کرائی گئیں۔
|لاہور:  پاکستان فٹبال ٹیم کے نئے برازیلین کوچ 25 اپریل کو پاکستان پہنچ جائیں گے۔

برازیلین اسٹار نگورا قومی ٹیم کا انتخاب ٹرائلز کے بعد کریں گے۔ نگورا کراچی میں جاری نیشنل چیلنج کپ سے نئے ٹیلنٹ کو بھی تلاش کریں گے۔

سوشل میڈیا پر ایک مختصر وڈیو پیغام میں انھوں نے مخصوص انداز میں سلام سے آغاز کیا، انھوں نے بتایا کہ چند روز میں پاکستان آرہا ہوں، جہاں نئے پاکستانی ٹیلنٹ کو تلاش کروں گا اور پاکستان کی قومی ٹیم کو ٹریننگ بھی دوں گا۔
|پیرس: دنیائے فٹبال میں سب سے زیادہ آمدنی میں لیونل میسی نے کرسٹیانو رونالڈو کو پیچھے چھوڑ دیا، ان کا ایک منٹ کا معاوضہ اب 25 ہزار یورو ہوچکا ہے۔

بارسلونا کے سپر اسٹارنے تنخواہ، بونس اور کمرشل ریونیو سے مجموعی طور پر 126 ملین یورو کمائے،اسی عرصے میں ان کے رئیل میڈرڈ کے حریف رونالڈو کی آمدنی 94 ملین یورو رہی۔

اس طرح رواں سیزن میں اسپینش لیگ کے دوران پچ پر گزارے گئے وقت میں میسی کی آمدنی 25 ہزار یورو فی منٹ بنتی ہے، گزشتہ سیزن میں رونالڈو 87.5 ملین یورو کے ساتھ سرفہرست اور میسی 76.5 ملین یورو کے ساتھ دوسرے نمبر پر تھے۔
|لاہور: باکسر عامر خان نے عمران خان کی دعوت قبول کرتے ہوئے کرپٹ سیاست دانوں کو ناک آؤٹ کرنے کا ارادہ ظاہر کردیا۔

سماجی رابطوں کی ویب سائٹ کا سہارا لیتے ہوئے عامر خان نے کہا کہ ہاں!میں پاکستان میں کرپٹ سیاست دانوں کو ناک آؤٹ کرنا پسند کروں گا۔

یہ پڑھیں: کرپٹ سیاست دانوں کو عامر خان کے حوالے کروں گا
یاد رہے کہ نمل یونیورسٹی کے لیے فنڈز جمع کرنے کی خاطر لندن میں موجود چیئرمین پی ٹی آئی عمران خان نے کہا تھا کہ عامر خان آپ کو بلاؤں گا اور چاہوں گا کہ ملک کے کرپٹ سیاست دانوں کو ایک ایک کرکے رنگ میں آپ کے حوالے کروں۔
| لاہور: قومی ٹیم کے سابق کپتان شعیب ملک کا کہنا ہے کہ وہ اپنی زندگی کے نئے آغاز کے اعلان پر بہت خوش اور پرجوش ہیں۔ 

ایکسپریس نیوز کے مطابق قومی ٹیم کے آل راؤنڈر شعیب ملک اور بھارتی ٹینس اسٹار ثانیہ مرزا نے چند روز قبل اپنی نجی زندگی کے حوالے سے مداحوں کو کئی اہم معلومات دیں جس میں انہوں نے اپنے بچوں کے خاندانی نام کے حوالے سے بھی بتایا کہ ان کے بچوں کے نام میں ’مرزا ملک‘ ہوگا جس کے بعد سے ہی ان کے ہاں بچے کی ولادت کی افواہیں پھیلنا شروع ہوگئی تھیں۔
|شعیب ملک اور ثانیہ مرزا نے سماجی رابطے کی ویب سائٹ ٹوئٹر پر انتہائی دلچسپ اور انوکھے انداز میں ”ننھے مہمان“ کی آمد کی خوشخبری سنائی ہے۔

ایکسپریس نیوز کے  مطابق بھارتی ٹینس اسٹار ثانیہ مرزا اور ان شوہر پاکستان کرکٹ ٹیم کے سابق کپتان شعیب ملک  نے سماجی رابطے کی ویب سائٹ ٹویٹر پر ایک تصویر شیئر کی ہے جس کو دیکھتے ہی اندازہ لگایا جاسکتا ہے کہ شعیب ملک اور ثانیہ مرزا کے ہاں ننھے مہمان کی آمد متوقع ہے۔

ثانیہ مرزا نے ٹوئٹر پر ”وارڈروب“ کی کارٹونش تصویر جاری کی جس کے تین حصے بنے ہوئے ہیں۔ ایک حصہ ثانیہ مرزا اور ایک حصہ شعیب ملک کیلئے مختص دکھایا گیا ہے جبکہ درمیان والا حصہ ”مرزا، ملک“ کیلئے دکھایا گیا اور تینوں میں موجود کپڑوں کا سائز بھی مختلف دکھایا گیا ہے۔ شعیب ملک نے یہ تصویر جاری کرتے ہوئے #BabyMirzaMalik کا ہیش ٹیگ بھی استعمال کیا۔
|لاہور: پاکستان کرکٹ ٹیم کے دورہ جنوبی افریقا 2018-19 کا شیڈول جاری کر دیا گیا، ٹیم دسمبر اور جنوری میں جنوبی افریقا میں 3 ٹیسٹ، 5 ون ڈے اور 3 ٹی ٹوئنٹی میچز کھیلے گی۔

قومی ٹیم دورے کا آغاز 19 دسمبر کو بینونی میں جنوبی افریقاانوٹیشن الیون کے خلاف تین روزہ ٹور میچ سے کرے گی، پہلا ٹیسٹ 26 دسمبر سے سنچورین، دوسرا 3 جنوری سے کیپ ٹاﺅن جبکہ تیسرا اور آخری ٹیسٹ میچ 11 جنوری سے جوہانسبرگ میں کھیلا جائے گا۔

پہلا ون ڈے 19 جنوری کو پورٹ الزبتھ، دوسرا 22 جنوری کو ڈربن، تیسرا 25 جنوری کو سنچورین، چوتھا 27 جنوری کو جوہانسبرگ جبکہ پانچواں ایک روزہ میچ 30 جنوری کو کیپ ٹاﺅن میں کھیلا جائے گا۔ پہلا ٹی ٹوئنٹی میچ یکم فروری کو کیپ ٹاﺅن، دوسرا 3 فروری کو جوہانسبرگ جبکہ تیسرا 6 فروری کو سنچورین میں شیڈول ہے۔
|لاہور: پاکستان سپر کبڈی لیگ کے ڈرافٹس کا عمل جاری ہے، قرعہ اندازی کے ذریعے تمام فرنچائزز کے کوچز کا انتخاب کر لیا گیا۔

زاہد رشید (پشاور)، عدنان ارشد (کشمیر)، راحت مقصود (گجرات)، محمد شفیق (ساہیوال)، غلام محمد(کراچی)، سیف اللہ (اسلام آباد)، مبشر اقبال (فیصل آباد)، اقرار حسین(لاہور)، بادشاہ گل(گوادر)، غلام علی بٹ(ملتان) کے کوچ کے طور پر منتخب ہو ئے۔ لیگ کیلئے کھلاڑیوں کو پلاٹینم، گولڈ اور غیرملکی پلیئرز کی کٹیگریز میں تقسیم کیا گیا ہے، غیرملکی کٹیگری میں مجموعی طور پر 16 کھلاڑی شامل ہیں جن میں ایران کے 5، سری لنکا، عراق، کینیا، بنگلہ دیش اور ملائیشیاءکے 2، 2 جبکہ جاپان کا ایک کھلاڑی ڈرافٹنگ میں شامل ہے۔

گولڈ کٹیگری میں 90، پلاٹینم میں 20 قومی کھلاڑی ڈرافٹ کا حصہ ہیں، ایونٹ یکم سے 10 مئی تک لاہور میں شیڈول ہے، لیگ میں شریک 10 ٹیمیں شرکت کر رہی ہیں، جن میں پشاور، کشمیر، گجرات، ساہیوال، کراچی، اسلام آباد، فیصل آباد، لاہور، گوادر اور ملتان کی ٹیمیں شامل ہیں۔ ہر ٹیم 2 پلاٹینم، 7 گولڈ اور 1 غیرملکی کھلاڑی کا انتخاب کرے گی۔
|پاکستان ٹیسٹ ٹیم سرفراز احمد کی قیادت میں بلند عزائم کے ساتھ لندن پہنچ گئی ہے۔

پاکستان کرکٹ ٹیم آئرلینڈ اور انگلینڈ کے خلاف مجموعی طور پر تین ٹیسٹ میچز کی سیریز میں حصہ لینے کے لیے انگلینڈ پہنچ گئی ہے، پہلا ٹیسٹ آئرلینڈ سے ڈبلن میں 11 سے 15 مئی تک ہوگا، میزبان ٹیم اپنی تاریخ میں پہلی بار طویل فارمیٹ کی کرکٹ کے دوران ایکشن میں دکھائی دے گی۔

انگلینڈ کے خلاف پہلا میچ 24 مئی سے شروع ہو کر28 مئی تک تاریخی اہمیت کے حامل لارڈز کرکٹ گراؤنڈ میں جاری رہے گا جبکہ سیریز کا دوسرا اور آخری میچ یکم سے5 جون تک لیڈز میں شیڈول ہے۔
شیڈول کے مطابق پاکستان ٹیم 25 اپریل کو کینٹربری میں باقاعدہ ٹریننگ کا آغاز کرے گی، گرین کیپس کی خصوصی مشقوں کا وقت ساڑھے 9 سے ساڑھے 12 بجے تک رکھا گیا ہے اسی روز کپتان سرفراز احمد غیر ملکی قومی کوچ مکی آرتھر کے ساتھ پریس کانفرنس بھی کریں گے جس میں وہ میٖڈیا کو ٹیسٹ سیریز کی تیاریوں سمیت متعدد امور کے حوالے سے آگاہ کریں گے۔

مزید معلوم ہوا ہے کہ 8 مئی سے پہلے تک انگلینڈ میں 2 وارم اپ میچز ہوں گے،28اپریل سے یکم مئی کینٹ بری سے مقابلہ ہوگا جبکہ 4 سے 7 مئی نارتھمپٹن شائر سے بھی 4روزہ میچ رکھا گیا ہے۔

سرفراز الیون 8 مئی کو آئرلینڈ کیلئے روانہ ہوگی جہاں دونوں ٹیموں کے درمیان واحد ٹیسٹ میچ 11 مئی سے شروع ہوگا۔ ٹیسٹ کے اختتام کے بعد قومی ٹیم کی اگلی منزل ایک بار پھر انگلینڈ ہو گی جہاں وہ انگلش ٹیم کے خلاف 24 مئی سے پہلے ٹیسٹ میں حصہ لے گی۔

یہ بات قابل ذکر ہے کہ پاکستان نے آخری ٹیسٹ سری لنکا کے خلاف متحدہ عرب امارات میں دبئی کرکٹ اسٹیڈیم میں 6 ماہ قبل کھیلا تھا، 6 اکتوبر سے 10اکتوبر2017 تک جاری رہنے والے اس ٹیسٹ میں گرین کیپس کو آئی لینڈرز کے ہاتھوں 68 رنز سے شکست کا سامنا کرنا پٖڑا تھا اس لیے ٹی ٹوئنٹی اور ایک روزہ کرکٹ میں زیادہ تجربہ رکھنے والے نوجوان کھلاڑیوں کو انگلش موسم اور کنڈیشنز کیساتھ طویل طرز کی کرکٹ کا چیلنج بھی درپیش ہو گا۔

عوامی توقعات پر پورا اترنے کے لیے ٹیم منیجمنٹ نے قذافی اسٹیڈیم میں لگنے والے تربیتی کیمپس کے دوران پلیئرز کو نہ صرف بیٹنگ، بولنگ اور فیلڈنگ کی بھرپور ٹریننگ کروائی ہے بلکہ فخر زمان سمیت تیز کھیلنے والے بیٹسمینوں کو وکٹ پر زیادہ سے زیادہ ٹھہرنے کی خصوصی مشقیں بھی کروائی گئی ہیں۔

مزید معلوم ہوا ہے کہ سیریز کے دوران غیر ملکی ہیڈکوچ مکی آرتھر بیٹنگ آرڈر میں چھیڑچھاڑکا ارادہ بھی رکھتے ہیں، بابراعظم جو پاکستان کی جانب سے ون ڈے میں تیسرے نمبر پر اور ٹی ٹوئنٹی میں اوپننگ کرتے ہیں لیکن آئرلینڈ اور انگلینڈ میں انھیں چوتھے یا پانچویں نمبر پر کھلانے کی تجویز زیرغور ہے جبکہ حارث سہیل کو ون ڈاؤن پوزیشن پر کھلائے جانے کا امکان ہے،تیز رفتار بیٹنگ سے پہچانے جانے والے اوپنر فخر زمان کو پانچویں یا چھٹے نمبر پر آزمایا جاسکتا ہے۔
|ڈھاکا: بنگلہ دیشی ویمنز کرکٹ کوچ نے باتھ روم میں دفتر بنالیا جب کہ ٹریننگ کیلیے درکار سازوسامان محفوظ رکھنے کا اہتمام بھی کرلیا۔

ڈھاکا سے 200کلو میٹر کے فاصلے پر بوگرا کے شہید چندو اسٹیڈیم میں ویمن کرکٹ کو فروغ دینے کی ایک منفرد مثال سامنے آئی، ایک مقامی کوچ مسلم الدین نے فنڈز کی کمی کے سبب اسٹیڈیم کے باتھ روم میں ہی اپنا دفتر قائم کرلیا،40مربع فٹ کے اس کمرے کوکسی تبدیلی کے بجائے اسی حالت میں استعمال کیا جارہا ہے، ٹوائلٹ سیٹس پر نیٹس اور پیڈز رکھے گئے ہیں،سنک گیندوں سے بھرا پڑا ہے،ٹینک پر ایک گلدان سجا دیا گیا، دیواروں پر کرکٹرز کی تصاویر آویزاں ہیں۔

مسلم الدین نے کہاکہ ہمارے پاس ایک کمرہ تھا جوخالی کرنا پڑا، باتھ روم استعمال میں نہیں تھا، میں نے خود اس میں دفتر بنانے کی اجازت مانگی،خواتین کرکٹرز نے بڑی سلیقہ مندی سے اس کا منظر نامہ تبدیل کردیا۔
یاد رہے کہ گذشتہ11سال سے جاری اس ٹریننگ کیمپ سے بنگلہ دیش کی قومی ویمنز ٹیم کو خدیجہ کبرا،ریتو موہنی اور شمیم اختر جیسی کرکٹرز میسر آچکی ہیں۔

بی سی بی کے ہائی پرفارمنس منیجر نے اس رپورٹ پر شرمندگی کا اظہار کرنے کے بجائے کہاکہ مسلم الدین جیسے کوچ ویمن کرکٹ کے فروغ میں اہم کردار ادا کررہے ہیں،کرکٹرز کا کلب سطح سے انٹرنیشنل کرکٹ تک سفر میں ساتھ دینے والے زیادہ نہیں ہوتے۔

بنگلادیشی سلیکٹر حبیب البشر نے بھی مسلم الدین کی خدمات کو سراہتے ہوئے کہاکہ انھوں نے مشکل حالات میں ویمن کرکٹرز کو تربیت دینے کے ساتھ کیچنگ نیٹ سمیت پریکٹس کیلیے ایسا سامان بھی تیار کیاجو انٹرنیشنل مارکیٹ میں کافی مہنگا دستیاب ہوتا ہے۔
|لاہور:  قومی ٹیم کے ساتھ مصروفیات کی وجہ سے فہیم اشرف کو کاؤنٹی معاہدے کی قربانی دینا پڑ گئی۔

ذرائع کے مطابق آل راؤنڈر رواں سال جولائی میں کاؤنٹی کے لیے 14ٹی ٹوئنٹی اور چند 2روزہ میچز کھیلنے کو تیار تھے لیکن اس دوران پاکستانی ٹیم میزبان زمبابوے اور آسٹریلیا سے ٹی ٹوئنٹی ٹرائنگولر سیریز میں مصروف ہوگی۔

بعد ازاں زمبابوے سے5 ون ڈے میچز بھی شیڈول ہیں،اسی لیے فہیم اشرف کائونٹی میچز کھیلنے سے محروم رہ جائیں گے جب کہ انھوں نے ڈومیسٹک کرکٹ کے لیے گزشتہ بنگلادیش پریمیئر لیگ میں بھی شرکت سے معذرت کرلی تھی۔
|ڈھاکا:  بنگلادیش کرکٹ بورڈ نے ایشین کرکٹ کونسل (اے سی سی ) کی صدارت کیلیے نظم الحسن کو نامزد کردیا۔

روٹیشن پالیسی کے تحت 2018 سے 2020 تک علاقائی کرکٹ باڈی کی سربراہی سنبھالنے کی باری اب بنگلادیش کی ہے۔ وہ پی سی بی کے موجودہ چیئرمین نجم سیٹھی کی جگہ یہ ذمہ داری سنبھالیں گے، نظم الحسن کا نام بنگلا بورڈ کے ڈائریکٹرز نے متفقہ طور پر پیش کیا۔
|فواد عالم کو ڈراپ کرنے کا فیصلہ فرد واحد چیف سلیکٹر انضمام الحق نے کیا۔

دورۂ برطانیہ کیلیے قومی اسکواڈ میں فواد عالم کی عدم شمولیت پر خاصی تنقید سامنے آئی، وسیم اکرم اور راشد لطیف سمیت کئی سابق اسٹارز، میڈیا اور شائقین نے اس فیصلے کو غلط قرار دیا ہے، چیف سلیکٹر کی قریبی شخصیات یہ تاثر دے رہی ہیں جیسے فواد کو ڈراپ کرنے میں مکی آرتھر کا ہاتھ ہے مگر ذرائع نے اس بات کو غلط قرار دیدیا۔

ایک کھلاڑی نے نام ظاہر نہ کرنے کی شرط پر بتایا کہ جب ٹیم کا اعلان ہوگیا تو اکیڈمی میں فواد عالم کا مکی آرتھر سے سامنا ہوا۔ اس موقع پر انھوں نے واضح طور پر کہا کہ ’’ میں نے اپنی پوری کوشش کی، ہارڈ لک‘‘۔
ذرائع نے بتایا کہ آرتھر لگی لپٹی رکھنے کے عادی نہیں، انھیں سہیل خان اور وہاب کو ڈراپ کرنا تھا تو برملا خامیوں کا میڈیا میں آکر بتایا، اگر انھیں فواد سے بھی مسئلہ ہوتا تو صاف بات کرتے، البتہ انضمام الحق کسی وجہ سے فواد کو پسند نہیں کرتے اور کئی بار اپنے ساتھیوں کے سامنے کہہ چکے کہ میڈیا جتنی تنقید کرے مجھے کوئی پروا نہیں، البتہ انھیں یہ اندازہ نہیں تھا کہ فواد کیلیے اس قدر زیادہ آوازیں اٹھیں گی۔

اسی لیے اب ماضی کی طرح ایک بار پھر انھیں مستقبل میں موقع دینے کی باتیں ہونے لگی ہیں، انضمام نے فواد کو ٹیم میں نہ لینے کے فیصلے سے مطلع بھی نہیں کیا تھا،انھوں نے اپنے بھتیجے امام الحق کومنتخب کرنے کیلیے صرف تین ٹیسٹ کیلیے اسکواڈ میں اوپنرز کی تعداد بھی تین کر لی، کپتان سرفراز احمد نے بھی فواد عالم سے ملاقات میں انھیں یہی بتایا کہ ان کی عدم شمولیت پر دکھ ہوا۔

ڈومیسٹک کرکٹ سیٹ اپ میں تبدیلیوں کی تیاری

تین سال گذرنے کے بعد اب ڈومیسٹک کرکٹ نظام میں پھر تبدیلیاں متوقع ہیں،اس حوالے سے غور شروع کر دیا گیا مگر اب تک کوئی فیصلہ سامنے نہیں آیا ہے،اس وقت 8ڈپارٹمنٹس اور اتنے ہی ریجنز ایک ہی فرسٹ کلاس ٹورنامنٹ قائد اعظم ٹرافی میں حصہ لیتے ہیں، شریک 16 ٹیموں کو 2 گروپس میں تقسیم کیا جاتا ہے، اب یہ تجویز سامنے آئی ہیں کہ ٹیموں کی تعداد بڑھا کر24 کر دی جائے۔

12ڈپارٹمنٹس اور اتنے ہی ریجنز الگ ٹورنامنٹس میں حصہ لیں،گریڈ ٹو کی سیمی فائنلسٹ ٹیموں کو بھی فرسٹ کلاس کرکٹ کھیلنے کا موقع دیا جائے،ریجنل ٹیموں کو چار، چار مہمان کھلاڑی شامل کرنے کی اجازت کی تجویز بھی زیرغور ہے، یہ بھی اطلاعات زیرگردش ہیں کہ رواں برس ڈرافٹنگ کے بجائے ریجنز ٹرائلز سے کھلاڑیوں کا انتخاب کریں گے۔

پی ایس ایل کی طرز پر ڈومیسٹک کرکٹ میں ڈرافٹنگ سسٹم لانے پر بورڈ کو خاصی تنقید کا سامنا کرنا پڑا تھا، گوکہ حکام کا دعویٰ تھا کہ ایسا سفارشی کرکٹرز کو دور رکھنے کیلیے کیا گیا مگر اس کے باوجود سلیکشن میں گڑبڑ کی اطلاعات سامنے آئی تھیں۔

پی سی بی کرکٹ کمیٹی ختم ہونے کے بعد اب ڈائریکٹر کرکٹ آپریشنز ہارون رشید ان تجاویز پر کام کر رہے ہیں مگر حیران کن طور پر اب تک کسی حتمی فیصلے پر نہیں پہنچ سکے، کوچز کی ایک کانفرنس بلانے کا ارادہ ہے جس میں مزید تبادلہ خیال ہوگا، اس کے بعد سفارشات منظوری کے لیے گورننگ بورڈ اور چیئرمین کو پیش کی جائیں گی۔
| ممبئی: آئی پی ایل میں براڈ کاسٹرز نے غلطی سے پرانا فوٹیج تھرڈ امپائر کو دکھا دیا۔

براڈ کاسٹرز نے غلطی سے پرانا فوٹیج تھرڈ امپائر کو دکھا دیا جس سے درست فیصلہ سامنے نہ آ سکا۔ امیش یادیو بنگلور کے آئوٹ ہونے والے آٹھویں پلیئر ثابت ہوئے اور ان کی ٹیم یہ مقابلہ ہارگئی،بمرا کی گیند پر یادیو کا کیچ کور پوزیشن پر روہت شرما نے تھاما، اس موقع پر امپائر نے ’ نوبال ‘ چیک کرنے کیلیے ری پلے دیکھا جو براڈ کاسٹرز کی غلطی سے پرانا چلا دیاگیا۔

اس میں واضح طور پر دیکھاگیا کہ امیش اس وقت نان اسٹرائیکر اینڈ پر ہی موجود تھے اور بمرا کا پائوں بھی کریز کے اندر ہی تھا،اس کی نشاندہی ٹویٹر کے ایک صارف نے ’’کرک انفو‘‘ کو کی، اگرچہ اس غلطی کا میچ پر کوئی اثر نہیں پڑا لیکن ماضی میں بھی کئی بار ایسی غلطیاں ہوچکی ہیں۔
|لندن: ای ڈی اسمتھ کو انگلینڈ کا نیا سلیکٹر بنانے کا فیصلہ کرلیا گیا۔

40 سالہ سابق بیٹسمین اسمتھ سلیکٹر کی ذمہ داری جمز ویٹیکر کی جگہ سنبھالیں گے۔ جنھوں نے پانچ برس اس عہدے پر کام کرنے کے بعد ازسرنو ڈھانچے ترتیب دینے کے پیش نظر مارچ میں رخصت لے لی تھی۔

انگلش بورڈ مئی میں پاکستان سے 2 ٹیسٹ میچز کی سیریز سے قبل اس عہدے پر تقرر کرنے کا ارادہ رکھتا ہے، 2008 میں ریٹائرڈ ہونے والے اسمتھ کمنٹیٹر ہیں، وہ کینٹ اور مڈل سیکس ٹیموں کے کپتان بھی رہے ہیں۔
|سائو پائولو:  بیساکھوں کے سہارے چلنے والے برازیلین اسٹار نیمار 17 مئی تک دنیائے فٹبال سے باہر رہیں گے۔

اگرچہ ابھی طبی جانچ کی حتمی تاریخ طے نہیں ہوئی لیکن نیمار کا خیال ہے کہ وہ 17 مئی کا دن ہوسکتا ہے، انھوں نے پریس کانفرنس میں کہا کہ مجھے اس جانچ کے بعد کھیل میں واپسی کیلیے کلیئر قرار دے دیا جائے گا، اس کے بعد میں اپنی حالت کا جائزہ لے کر آگے کا لائحہ عمل طے کروں گا۔

نیمار نے ازرائے مذاق کہا کہ مجھے امید ہے ورلڈ کپ میچز ٹی وی پر نہیں دیکھوں گا۔ ان کی نگاہیں جون ، جولائی میں شیڈول ورلڈ کپ میں شرکت پر مرکوزہیں، مئی کے وسط میں نیمارکی طبی جانچ کا آخری مرحلہ ہوگا، ان کے پائوں کی سرجری گذشتہ ماہ ہوئی ہے۔
|ممبئی:  ویرات کوہلی کو گذشتہ دنوں کرکٹ کا کرسٹیانو رونالڈو قرار دیاگیا تھا لیکن اب یہ سلسلہ مزید آگے بڑھ گیا ہے۔

رائل چیلنجرز بنگلور کے کوچنگ اسٹاف میں شامل رہنے والے ٹرینٹ ووڈ ہل نے کوہلی کو ٹینس اسٹار رافیل نڈال جیسی خوبیوں کا مالک قرار دیا،ابراہم ڈی ویلیئرز کو وہ راجرفیڈرر جیسا خیال کرتے ہیں۔

ایک انٹرویو میں ووڈ ہل نے کہا کہ ڈی ویلیئرز اور کوہلی میں راجرفیڈرر اور رافیل نڈال جیسی صلاحیتیں ہیں، جس طرح وہ دونوں دنیائے ٹینس کے بہترین پلیئرز ہیں بالکل اسی طرح کرکٹ میں ڈی ویلیئرز اور کوہلی ہیں۔
واضح رہے کہ چنئی سپر کنگز میں شامل ویسٹ انڈین آل رائونڈر ڈیوائن براوو نے کوہلی کو کرکٹ کا رونالڈو قرار دیا تھا۔
|لاہور:  جاوید میانداد کے تاریخی چھکے کو 32 سال بیت گئے۔

آسٹریلیشا کپ 1986 میں پاکستان، بھارت،سری لنکا، آسٹریلیا اور نیوزی لینڈ کی ٹیمیں شریک تھیں، دونوں روایتی حریف 18 اپریل کو کھیلے جانے والے فائنل میں پہنچے، بھارتی ٹیم نے سنیل گاوسکر( 92) اور سری کانت(75) کی بدولت 7وکٹ پر 245کا مجموعہ حاصل کیا،ہدف کے تعاقب میں پاکستان نے وکٹیں تیزی سے گنوائیں۔

جاوید میانداد چھوٹی شراکتوں سے اسکور آگے بڑھاتے رہے، آخری 10اوورز میں 90رنز درکار تھے،ثابت قدم بیٹسمین فتح کے قریب لے آئے،آخری اوور میں 11رنز کا سفر مزید مشکل ہوگیا جب وسیم اکرم اور ذوالقرنین نے چیتن شرما کی گیندوں پر وکٹیں گنوادیں،صرف ایک وکٹ باقی ہونے کے سبب پاکستان کی شکست واضح اور چیتن شرما ہیرو بنتے نظر آرہے تھے۔
جاوید میانداد نے توصیف احمد کو سمجھایا، دونوں نے اچھی سمجھ بوجھ کا مظاہرہ کرتے ہوئے ایک سنگل بنالیا، اسٹرائیک سینئر بیٹسمین کے پاس آئی تو پاکستان کو جیت کیلیے 4رنز درکار تھے، اس وقت دائرے کی پابندی نہ ہونے کی وجہ سے فیلڈرز بائونڈری کے قریب اور چوکا مشکل نظر آرہا تھا، چیتن شرما نے یارکر کرنا چاہی لیکن جاوید میانداد نے اسے فل ٹاس بناتے ہوئے چھکا جڑ دیا۔

بھارتی ٹیم اور شائقین کے دلوں کو زخم دے جانے والے اس اسٹروک کو پاکستان کرکٹ کے یادگار لمحات میں سے ایک قرار دیا جاتا ہے، دوسری جانب چیتن شرما کا اوورکیریئر پر ان مٹ داغ بن گیا۔
|کراچی:  17 ویں سندھ گیمز جمعرات سے کراچی میں شروع ہورہے ہیں۔

سندھ کے وزیر کھیل اور سندھ اولمپک ایسوسی ایشن کے صدر سردار محمد بخش خان مہر دوپہر ایک بجے مزار قائد سے افتتاحی تقریب کے لیے مشعل کے سفر کا آغاز کریں گے، کھیلوں کے میدان میں نمایاں کارہائے انجام دینے والے مختلف ایتھلیٹس مختلف راستوں سے ہوتے ہوئے کوچنگ سینٹر پہنچیں گے۔

اپنے دور کے عظیم ہاکی کھلاڑی اور سابق قومی کپتان اولمپئن اصلاح الدین صدیقی ممتاز ایتھلیٹ معید بلوچ کے ساتھ ٹارچ لے کر اسٹیڈیم میں داخل ہوکر اسے مہمان خصوصی گورنر سندھ کے حوالے کریں گے جو سندھ گیمز کی مشعل روشن کریں گے۔
بعدازاں گیمز کے باقاعدہ آغاز کا اعلان کیا جائے گا، گیمز میں مقابلوں کا آغاز صبح 9 بجے ہی سے ہو جائے گا، صوبائی سیکریٹری اسپورٹس نیاز علی عباسی نے میڈیا س گفتگوکرتے ہوئے بتایاکہ گیمز کی تیاریوں کو حتمی شکیل دیدی گئی ہے۔

افتتاحی تقریب میں شرکت کے لیے سندھ رینجرز کے ڈائریکٹر جنرل میجر جنرل محمد سعید، کمشنر کراچی اعجاز خان و دیگر اکابرین شہر کو خصوصی طور پر مدعو کیا گیا ہے، گیمز میں شرکت کیلیے حیدرآباد، لاڑکانہ، سکھر، میرپورخاص اور بینظیرآباد ڈویژن سے کھلاڑیوں اور آفیشلز کے دستے بدھ کو کراچی پہنچ گئے۔

خواتین کھلاڑیوں کیلیے صدر کے ہوٹل او پی ایس بی کوچنگ سینٹر جبکہ مرد کھلاڑیوں کیلیے لیاری،کینٹ اسٹیشن کے اطراف کے ہوٹلوں اور یوتھ ہاسٹل، اسکاؤٹس ہاسٹل اور اصلاح الدین ہاکی اکیڈمی ہاسٹل ناظم آباد میں رہائش کاانتظام کیا گیا ہے۔

22 اپریل کو اختتامی تقریب کے مہمان خصوصی وزیراعلیٰ سندھ مراد علی شاہ ہوں گے، 15مختلف وینیوز میں منعقد ہونیوالے مقابلوں کی اختتامی تقاریب میں صوبائی وزرا بحیثیت مہمان خصوصی شرکت کریں گے، 4 روزہ گیمز میں سندھ بھر سے3000 ہزار سے زائد مرد و خواتین کھلاڑی حصہ لے رہے ہیں، ہر وینیوز پر علیحدہ سے ایک ایک کمیٹی تشکیل دی گئی ہے جو اپنے اپنے وینیو پر تمام معاملات کو دیکھے گی اور کھلاڑیوں کو ہر سہولت فراہم کرے گی۔

سندھ گیمز کے ہر وینیو پر کمشنر کراچی، کراچی پولیس اور سندھ اسپورٹس بورڈ کا ایک ایک نمائندہ موجود ہوگا، ہر وینیو پر50 اسکاؤٹس پر مشتمل دستہ تعینات ہوگا، کھلاڑیوں کی سیکیورٹی کراچی پولیس کے ذمہ ہوگی، پی ایس بی کوچنگ سینٹر پر افتتاحی و اختتامی تقریب کے علاوہ ایتھلیٹکس، کوڈی کوڈی اور شوٹنگ بال کے ایونٹس منعقد کیے جائیں گے۔

این ای ڈی یونیورسٹی میں جوڈو، سافٹ بال، تائیکوانڈو، اسکواش، جوجسٹو اور باسکٹ بال کے، کے پی ٹی بینظیرشہید اسپورٹس کمپلیکس میں مینز فٹبال اور والی بال، کے ایم سی فٹبال اسٹیڈیم میں ویمنزفٹبال، مزار قائد تا اسٹیل ٹاؤن تک ہونے والی سائیکل ریس، ملاکھڑا اور ونجھ وٹی کے مقابلے میمن گوٹھ، ایس ایس بی اسپورٹس کمپلیکس ناظم آباد پر بیڈمنٹن، باڈی بلڈنگ، جمناسٹک اور ٹیبل ٹینس، ٹی ایم سی گراؤنڈ پر ٹی ٹوئنٹی کرکٹ، منی اسپورٹس کمپلیکس ناظم آباد میں نیٹ بال اور تھروبال، عبدالستار ایدھی کلب آف پاکستان پر مینز ہاکی، اولمپئن اصلاح الدین ہاکی اکیڈمی میں ویمنزہاکی، کسٹمزکلب فیڈرل بی ایریا میں چیس، سیپک ٹاکرا، ویٹ لفٹنگ، ریسلنگ اور ووشو، کراچی جیمخانہ میں ٹینس، ککری گراؤنڈ میں باکسنگ اور کراٹے، سی ویو کلفٹن پر ڈنکی کارٹ ریس ہوگی، گیمز میں1336 میڈلز کے لیے 3 ہزار مرد و خواتین کھلاڑیوں کے درمیان مقابلے ہوں گے، سندھ گیمز  میں مردوں کے 30 اور خواتین کے 16 کھیلوں کے مقابلے رکھے گئے ہیں۔
|لاہور: کامن ویلتھ گیمز میں کامیابی کے جھنڈے گاڑنے کے بعد قومی ریسلنگ ٹیم وطن واپس پہنچ گئی، علامہ اقبال انٹرنیشنل ایئرپورٹ پر فیڈریشن کے عہدیداران کی جانب سے ان کا پرتپاک استقبال کیا گیا، کھلاڑیوں اور آفیشلز کو پھولوں کے ہار پہنائے گئے، گلدستے پیش کیے گئے اور پتیاں نچھاور کی گئیں، شائقین نے ڈھول کی تھاپ پر بھنگڑے ڈالے۔

گولڈ میڈلسٹ محمد انعام بٹ نے کہا کہ گیمز سے قبل حکومت سے ٹریننگ کیلیے فنڈز دینے کی درخواست کی جو قبول نہیں کی گئی، حکومت سپورٹ کرے تو پاکستان اولمپک میں بھی گولڈ میڈل جیت سکتا ہے، حکومت سے اپیل ہے کہ ریسلنگ کیلیے بنیادی سہولیات فراہم کرے، قومی ٹیم کیلیے شاندار کارکردگی کا سلسلہ جاری رکھوں گا۔

واضح رہے کہ کامن ویلتھ گیمز کے دوران پاکستانی کھلاڑیوں نے ایک گولڈ اور 2 برانز میڈلز جیت کر دنیا میں سبز ہلالی پرچم لہرایا۔ ریسلر محمد انعام بٹ نے 86 کلوگرام ویٹ کیٹگری میں سونے کا میڈل جیتا، محمد بلال نے 57 کلوگرام جبکہ طیب رضا نے 125 کلوگرام میں کانسی کے تمغے جیتے۔
|کولمبو:  سری لنکا کے سابق کپتان کمار سنگا کارا نے دعویٰ کیاکہ گزشتہ تین دہائیوں کے دوران میدان میں اترنے والی ہر کرکٹ ٹیم بال ٹیمپرنگ میں ملوث رہی ہے۔

اپنے ایک کالم میں کمار سنگاکارا نے کہا کہ بال ٹیمپرنگ ایک ایسی برائی ہے جسے کئی برس تک فری پاس ملا رہا، ہر ٹیم اس میں ملوث رہی، کمارسنگاکارا اس بات پر یقین نہیں رکھتے کہ جنوبی افریقہ کے خلاف سیریز میں آسٹریلوی پلیئرز کی جانب سے سامنے آنے والا بال ٹیمپرنگ اسکینڈل کوئی پہلا واقعہ ہے۔

کمار سنگاکارا نے کہا کہ منتظمین بھی کھلاڑیوں کی حرکتوں سے آگاہ تھے، انھیں بھی ذمہ داری قبول کرنا چاہیے، سنگاکارا نے آئی سی سی سے اس سارے معاملے کے جائزے کیلیے کمیٹی تشکیل دینے کا مطالبہ کیا ہے۔
|لاہور: دورہ انگلینڈ کیلیے قومی کرکٹرز کے تربیتی کیمپ کے دوسرے روز شاداب خان فلو کی وجہ سے بخار میں مبتلا ہو گئے اور کیمپ میں شریک نہ ہو سکے۔

ٹریننگ کے دوسرے روز لاہور میں بادل چھائے رہے اور ہوا چلنے سے موسم خوشگوار ہو گیا، کھلاڑیوں نے فزیکل ٹریننگ کے بعد فیلڈنگ پریکٹس کی، کپتان سرفراز احمد نے تیز ہواﺅں میں کیچنگ پریکٹس کی۔ میدان کے اطراف میں تیز ہوائیں چلنے سے بولرز کی لائن اور لینتھ بھی متاثر ہوئی، بیٹسمین اسٹروک کھیلنے میں دشواری محسوس کرتے رہے۔

واضح رہے کہ قومی ٹیم 22 اپریل کی شب انگلینڈ روانہ ہوگی، گرین کیپس آئر لینڈ کے خلاف واحد ٹیسٹ میچ 11 مئی اور اس کے بعد 24 مئی اور یکم جون سے انگلینڈ کیخلاف دو ٹیسٹ میچز کھیلیں گے۔
|نئی دہلی:  پاکستان سے کرکٹ تعلقات کے حوالے سے بھارتی ڈھٹائی برقرار ہےزرتلافی کے کیس میں مضبوط پاکستانی پوزیشن کو دیکھتے ہوئے تاخیری حربے بھی استعمال کرنا شروع کر دیے گئےبی سی سی آئی کی کوشش ہے کہ سماعت کی تاریخ آگے بڑھا دی جائے۔

حکام کا موقف ہے کہ پاکستان سے معاہدہ بگ تھری کی حمایت کے بدلے سیریز کھیلنے پر تھا اب چونکہ وہ ماڈل نہیں رہا اور اس کی وجہ سے ہمیں مالی نقصان بھی ہوچکا اس لیے پی سی بی سے کنٹریکٹ بھی ختم ہوگیا، پاکستان کی جانب سے70 ملین ڈالر کے ہرجانہ وصولی کیس کیلیے بی سی سی آئی نے پرانا ریکارڈ جمع کرنا شروع کردیا ہے،2014 سے معاملات کو دیکھنے والے تمام آفیشلز کو مدد کیلیے خطوط بھیج دیے گئے، آئی سی سی میٹنگز میں پاک بھارت باہمی کرکٹ پر ہونے والی بات چیت کا ریکارڈ بھی طلب کرلیا گیا۔

دوسری جانب پی سی بی چیئرمین نجم سیٹھی اور چیف آپریٹنگ آفیسر سبحان احمدکے دورہ بھارت کا وقت بھی قریب آگیا، دونوں کولکتہ میں شیڈول آئی سی سی میٹنگز میں حصہ لیں گے، اس دوران انکی کوشش ہوگی کہ پاک بھارت کرکٹ پر اپنا موقف بھی بھرپور انداز میں پیش کیا جائے۔ تفصیلات کے مطابق پاکستان نے باہمی سیریز کھیلنے کے معاہدے کی پاسداری نہ کرنے پر آئی سی سی کی تنازعات کمیٹی میں بھارت کیخلاف70 ملین ڈالر ہرجانے کا کیس کیا ہے، جس کیلیے کمیٹی قائم کردی گئی ہے جبکہ سماعت اکتوبر میں ہوگی۔
ذرائع نے بتایا کہ بھارتی ڈھٹائی برقرار ہے،زرتلافی کے کیس میں مضبوط پاکستانی پوزیشن کو دیکھتے ہوئے اب اس نے تاخیری حربے بھی استعمال کرنا شروع کر دیے ہیں،بی سی سی آئی کی کوشش ہے کہ سماعت کی تاریخ آگے بڑھا دی جائے، ذرائع کا یہ بھی کہنا ہے کہ بی سی سی آئی اس ایک نقطے پر اپنا کیس لڑے گاکہ ’ پاکستان سے معاہدہ بگ تھری کی حمایت کے بدلے سیریز کھیلنے پر تھا اب چونکہ وہ ماڈل نہیں رہا اور اس کی وجہ سے ہمیں مالی نقصان بھی ہوچکااس لیے پی سی بی سے کنٹریکٹ بھی ختم ہوچکا۔ بھارتی حکام نے کیس ہارنے سے بچنے کیلیے اپنی تیاریاں شروع کردی ہیں۔

اس سلسلے میں قائم مقام سیکریٹری امیتابھ چوہدری نے 2014 کے بعد بی سی سی آئی کے اہم عہدوں پر کام کرنے والے تمام آفیشلز کو خطوط بھیجے ہیں، سب سے کہا گیاکہ اپنے دور میں پاکستان کرکٹ بورڈ سے ہونے والی بات چیت کے جتنے بھی شواہد اور ریکارڈ موجود ہیں وہ ان سے بورڈ کو آگاہ کریں، ان حکام میں آئی سی سی کے موجودہ چیئرمین ششانک منوہر، این سری نواسن، سنجے پٹیل، انوراگ ٹھاکر اور آئی پی ایل کے سابق چیف آپریٹنگ آفیسر سندر رامن شامل ہیں۔ ایک بھارتی اخبارکی رپورٹ کے مطابق امیتابھ چوہدری نے آئی سی سی کو بھی ایک خط بھیجا جس میں اس سے بورڈ میٹنگز کے دوران پاکستان اور بھارت کی باہمی کرکٹ سے متعلق ہونے والی بات چیت کا ریکارڈ فراہم کرنے کوکہا گیا۔

یہ بھی معلوم ہوا ہے کہ بی سی سی آئی کو ابھی تک سابق سربراہان کی جانب سے کوئی جواب موصول نہیں ہوا مگر اس بات کا امکان موجود ہے کہ جلد ہی سب مل کر اپنا موقف پیش کردیں گے، پاکستان کے ساتھ اس معاملے کو سپریم کورٹ کی مقرر کردہ کمیٹی آف ایڈمنسٹریٹرز نہیں بلکہ خود بی سی سی آئی حکام ہی دیکھ رہے ہیں۔ امیتابھ چوہدری نے رابطہ کرنے پر دعویٰ کیا کہ بھارت کا پاکستان بورڈ کے خلاف کیس مضبوط ہے۔ یاد رہے کہ بی سی سی آئی نے دنیا کو دکھانے کیلیے اپنے نئے ایف ٹی پی میں بھی پاکستان سے باہمی سیریز کیلیے جگہ رکھی ہوئی ہے لیکن اس کا جواز ہے کہ حکومت کی اجازت کے بغیر سیریز ممکن نہیں ہوگی۔

دریں اثنا پی سی بی کے چیئرمین نجم سیٹھی اور چیف آپریٹنگ آفیسر سبحان احمد کے دورئہ بھارت کا وقت بھی آ گیا ہے، دونوں ہفتے سے کولکتہ میں شروع ہونے والی آئی سی سی میٹنگز میں شریک ہوں گے، ڈھائی برس میں یہ پہلا موقع ہے جب پی سی بی کا وفد بھارت کا دورہ کررہا ہے، آخری مرتبہ 2015 میں اس وقت کے پی سی بی سربراہ شہریار خان ممبئی گئے تھے،مگر انتہا پسندوں کے بی سی سی آئی ہیڈکوارٹر میں گھسنے کے بعد بھارتی بورڈ حکام سے ان کی بات چیت نہیں ہوسکی تھی،اس بار پی سی بی حکام کی کوشش ہوگی کہ اپنا موقف بھرپور انداز میں پیش کیا جائے۔
|کراچی: پاکستان سے سیریز میں انگلش ٹیم کو اسپن بولنگ مشیر ثقلین مشتاق کا ساتھ حاصل نہیں ہوگا۔

سیزن کے اوائل میں سوئنگ بولنگ کیلیے آئیڈیل کنڈیشنز میں ای سی بی انھیں بلانے کی ضرورت محسوس نہیں کر رہا، البتہ بھارت سے ہوم سیریز اور دورہ سری لنکا میں وہ ٹیم کے ساتھ ہوں گے۔ انگلش کرکٹ بورڈ نے اپریل 2017میں سابق پاکستانی آف اسپنر ثقلین مشتاق سے 2 سالہ معاہدہ کیا تھا، اس کے تحت انھیں سال میں 100 دن بطور اسپن بولنگ مشیر خدمات سرانجام دینا ہیں، رواں ماہ کے اواخر میں گرین کیپس برطانیہ پہنچ جائینگے جہاں آئرلینڈ سے واحد ٹیسٹ کے بعد انھیں انگلینڈ سے بھی2 ٹیسٹ کھیلنا ہیں، ان میچز کیلیے ثقلین مشتاق کو نہیں بلایا جا رہا،اس کی وجہ سیزن کے آغاز میں سوئنگ بولنگ کیلیے آئیڈیل کنڈیشنز ہیں جس میں اسپنرز کا زیادہ اہم کردار نہیں ہوگا،اس حوالے سے نمائندہ ’’ایکسپریس‘‘ کے ساتھ بات چیت کرتے ہوئے ثقلین مشتاق نے کہا کہ میں 18 جون کو انگلینڈ روانہ ہوں گا، وہاں چند روز مجھے انڈر 19 اور اے ٹیم کے ساتھ کام کرنا ہے۔

انھوں نے کہا کہ بھارتی ٹیم جولائی میں انگلش سائیڈ سے سیریز کا آغاز کریگی، اس دوران میں میزبان پلیئرز کی رہنمائی کروں گا، اکتوبر کے دورئہ سری لنکا میں بھی مجھے انگلش ٹیم کے ساتھ جانا ہوگا۔ واضح رہے کہ 3 جولائی سے 11 ستمبر تک بھارتی سائیڈ انگلینڈ میں3 ٹوئنٹی 20، اتنے ہی ون ڈے اور5 ٹیسٹ کھیلے گی، 5 اکتوبر سے27 نومبر تک اسے سری لنکا کیخلاف 5 ون ڈے، ایک ٹی ٹوئنٹی اور3 ٹیسٹ کھیلنا ہیں، ثقلین نے کہا کہ ماضی میں بھی انگلش کرکٹرز کو میرے مشوروں سے کھیل بہتر بنانے میں مدد ملی، اس بار بھی میری کوشش ہو گی کہ نہ صرف اسپنرز بلکہ دیگر کھلاڑیوں کی بھی بھرپور رہنمائی کروں۔
|لندن:  انگلینڈ نے ٹوئنٹی 20 طرز کو مزید مختصر کرنے کی جانب قدم بڑھاتے ہوئے 100 بالز فارمیٹ متعارف کرنے کا فیصلہ کرلیا۔

انگلینڈ اینڈ ویلز کرکٹ بورڈ کی جانب سے 2020 میں نئے مینز اور ویمنز 8 ٹیموں پر مشتمل ایونٹس کا آغاز ہونا ہے، اگرچہ پہلے اسے آئی پی ایل کی طرز پر ٹوئنٹی 20 لیگ قرار دیا گیا تھا۔

مگر اب اس میں فی ٹیم 100 بالز کا نیا فارمیٹ پیش کیا گیا جسے تمام اسٹیک ہولڈرز نے متفقہ طور پر سپورٹ کیا ہے۔ای سی بی کے چیف کمرشل آفیسر اور نئے ایونٹ کے ایم ڈی سنجے پٹیل نے کہاکہ یہ دراصل 100 بالز کرکٹ ہوگی جس میں 15 اوورز روایتی 6 بالز پر مشتمل ہوں گے، آخر میں 10 بالز کا ایک اوور ہوگا جومقابلے میں نئی سنسنی اور جوش و خروش پیدا کرے گا۔
|لاہور:  پاکستان ون ڈے کپ کا میلہ 25اپریل سے فیصل آباد میں سجے گا شریک پانچوں ٹیموں کے کھلاڑیوں کا اعلان کردیا گیا۔

دورہ انگلینڈ کیلیے ان فٹ قرار پانے والے شان مسعود خیبرپختونخوا کے نائب کپتان ہونگے،سندھ کی ٹیم میں فواد عالم کی موجودگی کے باوجود قیادت راولپنڈی کے عمرامین کو سونپ دی گئی۔ ایونٹ میں پنجاب،سندھ، خیبرپختونخوا، بلوچستان اور فیڈرل ایریاز کی ٹیمیں شریک ہوں گی، تمام 50 اوورز کے میچز ڈے اینڈ نائٹ ہونگے، افتتاحی مقابلہ پنجاب اور بلوچستان کے مابین کھیلا جائیگا، پانچوں ٹیمیں 4،4 میچز کھیلیں گے جس کے بعد ٹاپ 2 سائیڈز6 مئی کو فائنل میں مقابل ہوںگی، تمام میچز سہ پہر ڈھائی بجے شروع ہوں گے۔ پنجاب کی قیادت شعیب ملک کریںگے، انھیں ذین عباس، صاحبزادہ فرحان، عبدالصمد، آصف علی، اشفاق احمد، محمد رضوان، سہیل اختر، اسامہ میر، کاشف بھٹی، عمران خان سینئر، محمد سمیع، وہاب ریاض، شاہد یوسف اور عبدالرحمان مزمل کی خدمات حاصل ہونگی۔

سندھ کی ٹیم میں فواد عالم کو شامل کیا گیا ہے لیکن قیادت راولپنڈی سے تعلق رکھنے والے عمر امین کو سونپتے ہوئے انھیں نائب بنادیا گیا، سلمان بٹ، گوہر علی، افتخار احمد، رمیز عزیز، عدنان اکمل، محمد اصغر، بلال آصف، عامر یامین، جنید خان، سہیل خان، تاج ولی، محمد عرفان سینئراور دانش عزیزبھی منتخب کھلاڑیوں میں شامل ہیں۔خیبر پختونخوا کے کپتان محمد حفیظ جبکہ دورئہ انگلینڈ کیلیے ان فٹ قرار پانے والے شان مسعود نائب ہونگے، اسکواڈ میں خرم منظور، اسرار اللہ، عمر اکمل، سعود شکیل، محمد سعد، محمد عرفان (لاہور)، حسان خان، محمد اعظم، ضیا الحق، سمین گل، صدف حسین، محمد حسن اور عادل امین شامل ہیں۔
بلوچستان کی ٹیم احمد شہزاد (کپتان) ، رضوان حسین، رمیز راجہ جونیئر، خوشدل شاہ، اکبر الرحمان، فیضان ریاض، روحیل نذیر، بسم اللہ خان، محمد عرفان (فاٹا)، محمد نواز نائب کپتان، سہیل تنویر، انور علی، میر حمزہ، محمد عرفان جونیئر، شاہین شاہ آفریدی پر مشتمل ہے۔ فیڈرل ایریازکے اسکواڈ میں کامران اکمل (کپتان)، عابد علی، اویس ضیا، صہیب مقصود، سعد نسیم، حسین طلعت، رضا حسن، عماد بٹ، سلمان علی آغا، عثمان شنواری، عمید آصف، وقاص مقصود، سرمد بھٹی، رضا علی ڈاراور عاشق علی شامل ہیں، فٹنس مسائل سے دوچار عماد وسیم ایونٹ میں حصہ نہیں لے سکیں گے، ابتدا میں انہی کو کپتان مقرر کیا گیا تھا۔
|لندن:  انڈین پریمیئر لیگ کے خالق للت مودی نے یقین ظاہر کیا کہ ایک وقت ایسا آئے گا کہ پلیئرز کو ایک آئی پی ایل میچ کا معاوضہ ایک ملین ڈالر ملے گا۔

اس کے ساتھ  ہی انھوں نے خبردار بھی کیا کہ اس وقت تک ممالک کے درمیان روایتی مقابلے ختم ہوجائینگے۔ مودی نے کہاکہ آئی پی ایل ہمیشہ رہنے کیلیے بنی اور اسے پوری دنیا کی سپورٹ حاصل ہے، اس کے فرنچائز مالکان انتہائی امیر ہیں، بھارت میں کرکٹ کا جنون موجود اور وہ دنیا کی دوسری بڑی آبادی والا ملک ہے۔

یہ چیز خاص طور پر اسپانسرز اور براڈکاسٹرز کو اپنی جانب کھینچتی ہے۔ مودی نے مزید کہا کہ ممالک کے درمیان باہمی کرکٹ اپنی دلچسپی کھورہی ہے، بھارت میں خاص طور پر انٹرنیشنل کرکٹ کوئی بھی معنی نہیں رکھتی، آپ دیکھیں گے کہ جلد ہی باہمی کرکٹ ختم ہوجائے گی۔
|لاہور:  ساؤتھ ایشین فٹبال ٹورنامنٹ کے شیڈول کا اعلان کردیا گیا، 4 سے15 ستمبر تک بنگلہ دیش کے شہر ڈھاکا میں شیڈول ایونٹ کا افتتاحی میچ  پاکستان اور نیپال کی   ٹیموں کے درمیان کھیلا جائے گا گرین شرٹس دوسرے میچ میں 6 ستمبر کو میزبان بنگلہ دیش کے خلاف فتح کا عزم لیے میدان میں اتریں گے جبکہ 8 ستمبر کو پاکستان  ٹیم بھوٹان کیخلاف ایکشن میں دکھائی دے گی۔

تفصیلات کے مطابق ساؤتھ ایشین فٹبال ٹورنامنٹ کے شیڈول کا اعلان کر دیا گیا ہے، ایونٹ  رواں سال 4 سے15ستمبر تک بنگلہ دیش میں ڈھاکا اسٹیڈیم کے نام سے معروف بنگا بندھو نیشنل اسٹیڈیم میں شیڈول ایونٹ میں  مجموعی طور پر7  ٹیمیں ایکشن میں دکھائی دیں گی، جنھیں 2 گروپس میں تقسیم کیا گیا ہے، پاکستان کو میزبان بنگلہ دیش، نیپال اور بھوٹان کے ساتھ گروپ اے میں رکھا گیا ہے، گروپ بی میں دفاعی چیمپئن بھارت، مالدیپ اور سری لنکا  کی ٹیمیں شامل ہیں۔ ٹورنامنٹ کا  افتتاحی میچ 4 ستمبر کو پاکستان اور نیپال کی   ٹیموں کے درمیان کھیلا جائے گا، اسی روز بنگلہ دیش کا مقابلہ  بھوٹان کے ساتھ رکھا گیا ہے، 5 ستمبر کو صرف ایک میچ کھیلا جائے گا۔

بھارت کی ٹیم سری لنکا کے خلاف  نبرد آزما ہوگی۔ اگلے روز 2 مقابلوں کا فیصلہ ہوگا،  نیپال کی ٹیم  بھوٹان کے خلاف ایکشن میں دکھائی دے گی جبکہ پاکستانی ٹیم  میزبان بنگلہ دیش کے خلاف فتح کا عزم لیے میدان میں اترے گی۔ 7ستمبر کو مالدیپ کا مقابلہ سری لنکا کے ساتھ  شیڈول ہے۔
8 ستمبر کو  پاکستان  ٹیم بھوٹان کے خلاف ایکشن میں دکھائی دے گی جبکہ دوسرے میچ میں  بنگلہ دیش کی ٹیم  نیپال کے خلاف میچ کھیلے گی۔ 9 ستمبر کو بھارت کا مقابلہ مالدیپ کے خلاف شیڈول ہے،  ایونٹ کے  سیمی فائنل مقابلے12سمتبر کو کھیلے جائیں گے جبکہ  فائنل 15ستمبر کو شیڈول ہے۔ یہ بات قابل ذکر ہے کہ بنگلہ دیش تیسری مرتبہ ایونٹ کی میزبانی کریگا، اس سے قبل 2003 اور 2009 کے ایونٹس بھی بنگلہ دیش میں منعقد ہوئے تھے۔ ہر گروپ سے ٹاپ 2 ٹیمیں سیمی فائنلز کیلیے کوالیفائی کر جائیں گی۔ ایونٹ کا انعقاد ویسے تو ہر دو سال بعد ہوتا ہے، حالیہ ایونٹ گزشتہ سال دسمبر میں ہونا تھا تاہم انڈین سپر لیگ کی وجہ سے ایونٹ کو مؤخر کر دیا گیا تھا۔ بھارت کی ٹیم ساف فٹبال چیمپئن شپ میں 7 مرتبہ ٹائٹل اپنے نام کرچکی ہے جبکہ تین مرتبہ رنرز اپ بھی رہی، افغانستان، مالدیپ، بنگلہ دیش اور سری لنکا کی ٹیمیں ایک ایک مرتبہ ٹائٹل حاصل کرچکی ہیں۔

ادھر بنگلہ فٹبال ٹیم کے سابق کوچ معروف الحق سیمی فائنل تک رسائی حاصل  کرنے کے لیے پُر امید ہیں، انھوں نے کہاکہ ہمارے گروپ میں سب سے مضبوط ٹیم نیپال ہے،  پاکستان باقاعدگی سے اس کھیل سے دور ہے جس کا فائدہ بنگال ٹائیگرز کو ضرور حاصل ہوگا، ان کا کہنا تھا کہ ہمارے کھلاڑی یکسوئی کے خلاف حریف سائیڈز کے خلاف کھیلنے میں کامیاب رہے تو  ہماری ٹیم آسانی سے سیمی فائنل میں جگہ بنانے میں کامیاب رہے گی۔
|کراچی:  گورنرسندھ محمد زبیر نے مشعل روشن کرکے 17 ویں سندھ گیمز کا افتتاح کردیا۔

مزار قائد سے سندھ کے وزیر کھیل سردار محمد بخش خان نے مشعل کے سفر کا آغاز کیا، اسکواش لیجنڈ جہانگیر خان نے مشعل مہمان خصوصی گورنرسندھ کے حوالے کی، گورنرسندھ نے اولمپئن اصلاح الدین کو دی جنھوں نے ممتاز قومی ایتھلیٹ معید بلوچ کے ہمراہ مشعل روشن کی۔ معید بلوچ نے کھلاڑیوں کی جانب سے حلف اٹھایا، کھلاڑیوں نے مارچ پاسٹ کرتے ہوئے مہمان خصوصی کو سلامی پیش کی۔ بعد ازاں گورنر نے گیمز کے باقاعدہ آغاز کا اعلان کیا، آرگنائزنگ سیکریٹری و سیکریٹری کھیل نیاز علی عباسی نے استقبالی کلمات ادا کیے، وزیرکھیل نے خیرمقدمی تقریر میں گیمز کے انعقاد کو خوش آئند قراردیا، گورنر سندھ نے کہا کہ 6 برس بعد منعقد ہونے والے سندھ گیمز میں کھلاڑیوں کو اپنی صلاحیتیں منوانے کا بھرپور موقع حاصل ہوگیا ہے ،کھلاڑی اپنی مہارت، صلاحیت، محنت اور لگن سے ہی نمایاں مقام حاصل کرسکتے ہیں، سندھ کے کھلاڑی بہت باصلاحیت ہیں، سندھ گیمز میں حصہ لینے والے کھلاڑیوں کو دنیا میں مقام اور پاکستان کا نام روشن کرنا ہے، سندھ گیمز میں فاتح کھلاڑی اپنے شہر جاکر ایک نئے جوش، جذبے اور ولولے کے ساتھ قومی اور پھر عالمی مقابلوں کی تیاری شروع کریں۔

انھوں نے کہا کہ فخر سے کہتا ہوں کہ قومی ترقی کی شہ رگ کراچی کی رونقیں بحال ہوچکی ہیں، شہر میں پاکستان سپر لیگ فائنل اور ویسٹ انڈیز کے ساتھ ٹی ٹونٹی سیریز میں لوگوں کے جوش وخروش نے یہ بات ثابث کردی ہے کہ پر امن شہر کے مکین کھیلوں سے والہانہ محبت رکھتے ہیں، شہر میں ایک کے بعد ایک کھیلوں کے مقامی و بین الاقوامی مقابلے جاری ہیں، مجھے امید ہے کہ ہم سب مل کر اقوام عالم میں کراچی کو امن پسند اور کھیلوں کے حب کے طور پر نمایاں مقام دلانے میں کامیاب ہوجائیں گے۔ انھوں نے کہاکہ کراچی کے شہری بجا طور پر مبارکباد کے مستحق ہیں کہ جس طرح کرکٹ کے دونوں بڑے ایونٹس میں مہمان نوازی کا ثبوت دیا، اسی طرح صوبہ بھر سے آئے ہوئے کھلاڑیوں کو بھی خوش آمدید کہنے کے ساتھ ساتھ گیمز کے اختتام تک مہمان نوازی کا حق ادا کرینگے اور لوگوں کو قریب لانے اور ان میں محبت اور یکجہتی کو فروغ دینے میں اہم کردار ادا کرینگے۔ گورنر محمد زبیر نے کراچی کے شہریوں کو مخاطب کرتے ہوئے کہا کہ کراچی محبت کرنے والوں کا شہر ہے۔
کراچی کے مکین سندھ گیمز میں اپنی فیملی کے ساتھ شرکت کریں اور شہر کے 15 مقامات پر ہونے والے مقابلوں میں ہمارے مستقبل کے معماروں کی بھرپور حوصلہ افزئی کریں، مجھے یقین ہے کہ دوسرے شہروں سے آنے والے کھلاڑی اور آفیشلز یہاں سے خوشگوار یادیں لے کر جائیں گے۔ گورنر سندھ نے صوبائی وزیر کھیل، سیکریٹری، بوائے اسکائوٹس، شہری اداروں بالخصوص پولیس کو مبارکباد دیتے ہوئے کہاکہ ان کی محنت، لگن اور کھیل سے والہانہ محبت سے ہی سندھ گیمز کا انعقاد یقینی ہوا۔ واضح رہے کہ 4 روزہ گیمز میں سندھ بھر سے 3 ہزار سے زائد مرد و خواتین کھلاڑی حصہ لے رہے ہیں، سندھ گیمز میں مردوں کے30 اور خواتین کے17 مقابلے شہر کے 15مختلف مقامات پرکرائے جا رہے ہیں۔

تقریب سے خطاب میں صوبائی وزیر سردار محمد بخش مہر نے کہاکہ ہماری حتی الامکان کوشش ہے کہ سندھ گیمز میں شریک کھلاڑیوں، آفیشلز اور ٹیکنیکل آفیشلز کو رہائش، ٹرانسپورٹ سمیت کھیلوں کے وینیوز پر بہترین سہولیات فراہم کی جائیں، ہر وینیو پر ڈاکٹر کی ٹیم اور ایمبولینس کی موجودگی کو بھی یقینی بنایا گیا ہے جبکہ کھلاڑیوں کی سیکیورٹی کو یقینی بنانے کے لیے سندھ رینجرز، پولیس اور دیگر قانون نافذ کرنے والے اداروں کے اہلکار ڈیوٹی انجام دیں گے۔ سیکریٹری اسپورٹس ڈاکٹر نیاز عباسی نے17ویں سندھ گیمز کے انعقاد پر تمام متعلقہ اداروں کے تعاون کا شکریہ ادا کیا۔ اس موقع پر سندھ اولمپک ایسوسی ایشن کے سینئر نائب صدر انجینئر محفوظ الحق، سیکریٹری احمد علی راجپوت، اسلم مہر، غلام محمد خان، اختر میر سمیت دیگر بھی موجود تھے،آخر میں رنگارنگ تقریب میں ثقافتی شو پیش کیا گیا اور آتش بازی کا مظاہرہ ہوا۔
|کراچی / خیر پور / پیر جو گوٹھ:  17ویں سندھ گیمز میں شامل ٹی ٹوئنٹی کرکٹ ٹورنامنٹ کے افتتاحی روز کراچی نے گروپ ’اے‘ میں مسلسل 2 کامیابیاں سمیٹ کر سیمی فائنل کھیلنے کی راہ ہموارکرلی۔

ٹی ایم سی گراؤنڈ پر صبح میں کھیلے جانے والے پہلے میچ میں کراچی نے میرپورخاص کو 180رنز کی ہزیمت سے دوچار کیا۔ کراچی نے مقررہ 20 اوورز میں 8 وکٹوں پر 239 کا مجموعہ ترتیب دیا۔ دانش عزیز نے 72 رنز کی اننگز میں 8چوکے اور 4چھکے لگائے۔ عثمان جاوید کے 70رنز 11چوکوں اور ایک چھکے پر مشتمل تھے۔

احمر بن ناصر نے بھی41رنز 3چھکوں اور اتنے ہی چوکوں کی مدد سے اسکور کیے۔ شعبان ملک نے 35رنز کے عوض 3اور عابد نذیر نے 52رنز پر 2کھلاڑیوں کو چلتا کیا۔ میرپور خاص کی جوابی اننگز 59 رنز پر تمام ہوگئی جب 11.5 اوورز میں پوری ٹیم نے پویلین کا رخ کیا۔ شوال 23 رنز کے ساتھ نمایاں بلے باز رہے۔ میڈیم پیسر محمد علی خان نے 11رنز پر 5کھلاڑیوں کو نشانہ بنایا جبکہ عبدالواحد نے 13 رنز دیکر 3 وکٹیں لیں۔ ٹی ایم سی گراؤنڈ پر کھیلے گئے دوسرے میچ میں کراچی نے شہید بے نظیر آباد ڈسٹرکٹ کو 8وکٹوں کی کاری ضرب لگائی۔ ناکام سائیڈ نے پہلے بیٹنگ کرتے ہوئے مقررہ 20اوورز کے اختتام پر 7وکٹوں پر 152رنز اسکور بک میں درج کرائے۔کاشف بھٹی نے 40رنز میں 7 چوکے رسید کیے۔ حارث خان نے 39رنز میں 7چوکے لگائے۔ شہزاد حیدر نے 24رنز اسکور کیے۔
عبدالواجد نے 30رنز اور دانش عزیز نے 42رنز پر 2،2وکٹیں اپنے نام کیں۔ کراچی کو ہدف کے حصول میں کسی دشواری کا سامنا نہیں کرنا پڑا اور باآسانی مطلوبہ ہدف 2وکٹوں پر حاصل کرلیا گیا جب 11اوورز میں 153رنز جوڑے گئے۔ دانش عزیز نے 71رنز جارحانہ اننگز میں 10چوکے اور 4چھکے لگائے۔ عثمان جاوید نے 7چوکوں کی بدولت 55رنز ناقابل شکست اسکور کیے۔ ذاکر ملک نے 22رنز بنائے، آر ایل سی اے گراؤنڈ پر کھیلے گئے پہلے میچ میں حیدرآباد ڈویژن نے سکھر ڈویژن کو 10وکٹوں سے ناکام کیا۔ محمد عقیل 5چوکوں اور 3چھکوں کی مدد سے 59رنز بنانے میں کامیاب رہے۔ محمد عمران نے 3چوکے لگاکر 41 ناقابل شکست رنز بنائے۔ ایاز علی 30رنز پر ناٹ آؤٹ رہے۔ محمد نبیل نے33رنز پر حریف ٹیم کی دونوں وکٹیں اڑائیں۔ حیدرآباد ڈویژن نے جوابی اننگز میں مطلوبہ ہدف بغیر کوئی وکٹ کھوئے حاصل کرلیا۔

فاتح ٹیم کے 173رنز 17 اوورز میں بنالیے گئے۔ نعمت اﷲ نے ایونٹ کی پہلی سنچری داغ دی۔ ان کی تھری فیگرز اننگز 108 رنز 58 گیندوں پر 9چوکے اور 6چھکوں پر مشتمل تھی، عذیر جعفری نے بھی نصف سنچری بنائی اور 52رنز میں ایک چھکا اور 4بار گیند کو باؤنڈری لائن کراس کرائی۔ اسی گراؤنڈ پر کھیلے گئے دوسرے میچ میں لاڑکانہ ڈویژن نے حیدر آباد ڈویژن کو 8وکٹ سے ہرایا۔ حیدر آباد ڈویژن نے پہلے بیٹنگ کا فیصلہ کیا اور مقررہ 20 اوورز میں ان کی اننگز 9 وکٹوں پر 124رنز پر سمٹ گئی، گلبدین 23، عابد علی اوررحیم اﷲ نے19،19رنز کی اننگز کھیلی۔ شمس الدین نے 23رنز پر 3کھلاڑیوں کو میدان بدر کیا جبکہ فراز عزیز نے 25رنز کے عوض 2کھلاڑیوں کو نشانہ بنایا۔ لاڑکانہ کو مطلوبہ ہدف کے حصول کیلیے کسی دشواری کا سامنا نہیں کرنا پڑا اور 16.5اوورز میں 127رنز کا مجموعہ اسکور بورڈ پر آویزاں کرکے فتح کو گلے لگایا۔

شمس الدین نے 73رنز کی میچ وننگ اننگز میں 6چوکے اور 5بلند و بالا چھکے لگائے۔ حبیب اﷲ34رنز پر ناقابل شکست رہے۔ جمعے کو ٹی ایم سی گراؤنڈ پر 2 میچز کھیلے جائیں گے۔ میرپورخاص ڈویژن کا سامنا شہید بے نظیر آباد سے 9 بجے صبح جبکہ لاڑکانہ ڈویژن کی ٹیم سکھر ڈویژن سے ایک بجے دوپہر نبردآزما ہوگی۔

سندھ گیمز:کراچی ڈویژن کوپہلے ہی روزبرتری

17 ویں سندھ گیمز میں 16 ویں مرتبہ اپنے اعزاز کے دفاع کرنے والی کراچی ڈویژن نے پہلے ہی روزبرتری حاصل کر لی، 6 برس کے تعطل کے بعد ہونے والے گیمز کے پہلے دن ایتھلیٹکس مقابلوں میں 5 ایونٹس کا فیصلہ ہوگیا، کراچی نے 4 گولڈ،1 سلور اور 3 برانز میڈلز جیت کر اپنی سبقت قائم کرلی، حیدرآباد نے 1 گولڈ، 2 سلور اور اتنے ہی برانز میڈلز جیت لیے جبکہ سکھر اور لاڑکانہ نے1، 1 سلور میڈل پر ہاتھ صاف کرلیا، پی ایس بی کوچنگ سینٹر پر اپنی مدت مکمل کر لینے والے ٹارٹن ٹریک پر ڈائریکٹر اسپورٹس بورڈ شہزاد پرویز بھٹی کی زیر نگرانی کھیلے جانے والے ایتھلیٹکس مقابلوں میں مردوں کی 800 میٹر کی دوڑ کراچی کے محمد اکرم نے جیت لی، انھوں نے مقررہ فاصلہ 2 منٹ 09.38 سیکنڈ میں طے کرکے گولڈ میڈل حاصل کیا، حیدرآباد کے حسان نے دوئم رہ کر سلور میڈل پایا جبکہ کراچی کے امام تیسری پوزیشن کے ساتھ برانز میڈل جیتنے میں کامیاب رہے، مردوں کی 5 ہزار میٹر کی ریس کراچی کے ارباب تنولی نے جیت لی، ان کا وقت 17 منٹ 69.47 سیکنڈ رہا، سکھر کے محب اللہ دوئم اور حیدرآباد کے احمد خان سوئم رہے۔

مردوں کا شاٹ پٹ ایونٹ کراچی کے ناہید اللہ نے11.41 میٹر دور گولہ پھینک کر گولڈ میڈل جیت لیا، کارخانہ کے طاہر سومرو نے سلور اور کراچی کے شکیل احمد نے برانز میڈل جیتا، خواتین کی 8 سو میٹر کی ریس کراچی کی سحرش قیوم نے جیتی، ان کا وقت 2 منٹ 51.53 سیکنڈ رہا، کراچی ہی کی ایشا نے دوسری اور حیدرآباد کی کرن خان نے تیسری پوزیشن پائی، خواتین کا شاٹ پٹ ایونٹ حیدرآباد کی حنا رفیق راجپوت کے نام رہا، انھوں نے 8.64 میٹر دور گولہ پھینک کر گولڈ میڈل پر قبضہ کیا، ان کی بہن ثنا رفیق راجپوت دوسری پوزیشن کے ساتھ سلور میڈل جیتنے میں کامیاب رہیں جبکہ کراچی کی حنا معین نے سوئم رہ کر برانز میڈل جیت لیا، 4 روزہ گیمز کے افتتاحی دن 15 مختلف مقامات پر مختلف کھیلوں کے ابتدائی مقابلے منعقد ہوئے، واضح رہے کہ سندھ گیمز میں صوبے کے تمام 6 ڈویژن کے 3 ہزار سے زائد مرد و خواتین کھلاڑی اور آفیشلز شریک ہیں۔

درگاہ لعل شہباز قلندر جانے والے زائرین کی ویگن میں سی این جی سلنڈر لیک ہونے کے باعث آگ بھڑک اٹھی،3معصوم بچے اور ایک خاتون جھلس کر جاں بحق ہوگئے، 15 زائرین زخمی ہوئے، اسپتالوں میں ایمرجنسی نافذ کردی گئی، ضلع انتظامیہ سی این جی گاڑیوں کیخلاف متحرک ہوگئی، 100 مسافرویگنیں تحویل میں لے کر10 ڈرائیورز کو گرفتار کرلیا گیا۔ خیرپور کی تحصیل کنگری کے گوٹھ خدا بخش میتلو سے حضرت لعل شہباز قلندرؒ کے مزار پر جانے والے زائرین کی ویگن میں گائوں لعل بخش کانڈھرو کے قریب گیس سلنڈر میں لیکیج کے باعث اچانک آگ لگ گئی، جس کے نتیجے میں ویگن میں موجود نعمت خاتون، 10 سالہ ماجدہ، 4سالہ اکرم اور 5 سالہ موقع پر ہی جاں بحق ہوگئے جبکہ 16 افراد 7 سالہ مومل، 11سالہ کائنات، 8 سالہ فرحان، حوراں، اسرار، مسماۃ زرینہ، مسماۃ شبانہ، محمد عیسیٰ، تہمینہ، عزیزاں، کومل، طاہرہ، عبدالصمد و دیگر جھلس گئے، اطلاع ملتے ہی ضلع انتظامیہ نے خیرپور اور گمبٹ اسپتالوں میں ایمرجنسی نافذ کردی، زخمیوں کو گمبٹ اسپتال اور خیرپور سول اسپتال منتقل کیا گیا۔
|لاہور: شاہد آفریدی اور شعیب ملک ورلڈ الیون کی نمائندگی کریں گے۔ ورلڈ الیون اور ویسٹ انڈیز کی ٹیمیں 31 مئی کو لارڈز میں چیریٹی میچ کھیلیں گی جس کا مقصد کیریبیئن جزائز میں 2017 کے دوران آنے والے طوفانوں ارما اور ماریا سے تباہ ہونے والے کرکٹ کے 5 بڑے وینیوز کی بحالی کیلیے فنڈز اکٹھے کرنا ہے۔

عالمی ٹیم کی قیادت ایون مورگن کریں گے، سری لنکا کے تھسارا پریرا بھی ٹیم کا حصہ ہوں گے۔ ویسٹ انڈین ٹیم میں کرس گیل کو شامل کیا گیا ہے جبکہ ڈوپنگ کی وجہ سے ایک سال کی پابندی کے بعد آندرے رسل کو پہلی مرتبہ کیریبیئن اسکواڈ میں شامل کیا گیا ہے۔

اس حوالے سے شاہد آفریدی نے کہا کہ اتنے نیک مقصد کیلیے منتخب ہونے پر شکرگزار ہوں، کرکٹ ایک بہت بڑی فیملی ہے، اس کے تمام ممبرز، ساتھیوں اور کرکٹ کے مداحوں کی جیسے بھی ممکن ہو مدد کرنا ہماری اخلاقی اور پروفیشنل ذمہ داری ہے۔
واضح رہے کہ لارڈز کے ساتھ پاکستان ٹیم کی حسین یادیں وابستہ ہیں، اسی میدان پر پاکستان نے سری لنکا کو ہراتے ہوئے ٹی ٹوئنٹی ورلڈ کپ 2009 کی ٹرافی اپنے نام کی تھی۔
|لاہور: قومی ٹیم کے اوپنر فخرزمان نے کہا ہے کہ دورہ انگلینڈ کیلیے بھرپور تیاری کر رکھی ہے، توقعات پر پورا اترنے کی کوشش کروں گا۔

قذافی اسٹیڈیم میں میڈیا سے بات چیت کرتے ہوئے انہوں نے کہا کہ ٹیسٹ کا مزاج ذرا مختلف ہے، اس کیلیے کیمپ میں تیاری کی ہے، انگلینڈ میں کنڈیشنز مختلف ہیں اس لیے سوچ سمجھ کر کھیلنا ہو گا، ڈومیسٹک کرکٹ میں 4روزہ میچز میں اچھا پرفارم کرچکا ہوں،امید ہے کہ میری کارکردگی انگلینڈ میں بھی ٹیم کے کام آئے گی۔

انہوں نے کہا کہ کسی بھی نمبر پر بیٹنگ کیلیے تیار ہوں، انگلینڈ میں محدود اوورز کی کرکٹ کے میچز کھیل چکا ہوں، کنڈیشنز سے مطابقت کا زیادہ مسئلہ نہیں ہو گا، اپنی صلاحیتوں سے انصاف کرنے کی کوشش کروں گا۔ پاکستان کی بولنگ لائن بڑی مضبوط ہے، امید ہے کہ ٹیم ڈٹ کر مقابلہ کرے گی۔
|لاہور:  دورۂ برطانیہ میں پاکستان کو ٹاپ آرڈر کی ناکامی کا خدشہ ستانے لگا،مشکل صورتحال میں مزاحمت کیلیے ٹیل اینڈرزپر کام جاری ہے،گذشتہ روز کیمپ میں راحت علی نے ڈیڑھ گھنٹے تک بیٹنگ کی،  شاداب خان اور حسن علی نے بھی بیٹ سے گرد جھاڑی۔

تفصیلات کے مطابق آئرلینڈ وانگلینڈ سے ٹیسٹ میچز کیلیے منتخب بیشتر کرکٹرز نے لاہور میں تربیتی کیمپ میں رپورٹ کردی، کاؤنٹی کرکٹ کھیلنے میں مصروف پیسر محمد عباس براہ راست انگلینڈ میں ہی دیگر کھلاڑیوں کوجوائن کریں گے، گذشتہ روز قدرے خوشگوار موسم میں ٹریننگ سے قبل ہیڈ کوچ مکی آرتھر نے تمام کھلاڑیوں کو جمع کرکے مشکل انگلش کنڈیشز میں میزبان ٹیم سے نبرد آزما ہونے کے نسخے بتائے، وارم اپ اور فٹنس ڈرلز میں کھلاڑیوں نے خوب پسینہ بہایا، قطار میں کھڑے پلیئرز کو شارٹ رننگ کے بعد جمپ لگانے کی مشقت کرائی گئی، کمر میں ڈالی رسی کو کھینچتے ہوئے آگے بڑھنے کیلیے کہا گیا۔

کوچ اسٹیورکسن نے بیٹ کی مدد سے اچانک گیندیں اچھالتے ہوئے سلپ فیلڈرز کی مستعدی کا امتحان لیا، ساتھ حوصلہ بڑھانے کا سلسلہ بھی جاری رکھا، بابر اعظم، حارث سہیل اور عثمان صلاح الدین بڑی چابکدستی سے گیندوں پر قابو پانے کے بعد واپس کوچ کی جانب پھینکتے رہے،کپتان سرفراز احمد نے وکٹ کیپنگ گلوز پہن کر الگ سیشن کیا۔ نیٹ کیلیے مختص گرین ٹاپ پچ پر فخرزمان نے طویل سیشن کیا،بیٹنگ کوچ گرانٹ فلاور نے انھیں انگلش کنڈیشنز میں فٹ ورک کے بہتر استعمال کے گر سکھائے، جارح مزاج اوپنر کی بیٹنگ پوزیشن ابھی طے نہیں ہو پائی لیکن ٹیسٹ کے تقاضوں کو پیش نظر رکھتے ہوئے انھوں نے نیٹ میں کراس بیٹ اسٹروکس کھیلنے سے گریز کیا۔
اظہر علی،بابر اعظم اور اسد شفیق نے بھی بیٹ کی گرد جھاڑی،کوچز نے بیٹنگ لائن کو سوئنگ اور سیم کا بہتر انداز میں سامنا کرنے کیلیے غیر ضروری آگے نکلنے سے گریز کا مشورہ دیا،دلچسپ بات یہ تھی کہ کوچز نے ٹاپ اور مڈل آرڈر کے ساتھ ٹیل اینڈرز کو بھی بھرپور بیٹنگ کرائی،راحت علی ڈیڑھ گھنٹے تک پریکٹس کیلیے بلائے گئے نوجوان بولرز کا سامنا کرتے رہے، شاداب خان اور حسن علی نے بھی طویل سیشن کیا،حارث سہیل نے بیٹنگ کے بعد بولنگ میں بھی شاداب خان کے ساتھ پریکٹس جاری رکھی،پیس بیٹری نے بھی بھرپور طاقت آزمائی۔
|اوٹاوا / لندن: سابق عالمی چیمپئن عامر خان نے کینیڈا کے باکسر فل لو گریکو کو محض 40 سیکنڈ میں شکست دے کر دنیائے باکسنگ میں ہلچل مچادی۔

ہفتے اور اتوار کی درمیانی شب لندن میں ہونے والی فائٹ میں عامر خان نے اپنے حریف پر ابتدا سے ہی تابڑ توڑ حملے شروع کردیے،جس پرابتدائی 30 سیکنڈ کے اندر ہی ان کے حریف لڑکھڑا گئے، عامر خان مقابلہ 40 سیکنڈز میں اپنے نام کرلیا، اس کامیابی کے ساتھ ہی انھوں نے ایک اور برطانوی باکسر حریف کیل بروک سے مقابلہ کرنے کی خواہش کا اظہارکیا۔
|لاہور: قومی کرکٹ ٹیم کے کھلاڑی واہگہ بارڈر پر پرچم اتارنے کی تقریب میں شریک ہوئے۔

اس موقع موجود شہریوں نے قومی ہیروز کو اپنے درمیان دیکھ کر خوشگوار حیرت کا اظہار کیا اور پاکستان زندہ باد کے نعرے لگائے،فاسٹ بولر حسن علی نے عوام کے سامنے آکر روایتی انداز میں جشن منایا جب کہ پیسرز رینجرز کے نوجوانوں کیساتھ پریڈ میں بھی شریک ہوئے۔

قومی ٹیم کے کپتان سرفراز احمد، اظہر علی، سمیع اسلم، بابر اعظم، حارث سہیل،عثمان صلاح الدین، فہیم اشرف،سعد علی، راحت علی، حسن علی کیساتھ آفیشلز بھی تقریب میں موجود تھے۔
|لاہور: قومی کرکٹ ٹیم کے کپتان سرفراز احمد نے کہا ہے کہ منیجمنٹ کی ہمیشہ کوشش ہوتی ہے کہ اچھی ٹیم بنائیں، انگلینڈ کیلیے اسکواڈ کا انتخاب سب نے مشاورت سے کیا، فواد عالم کو کیمپ میں بلانے کا مقصد تھا کہ چیک کیا جائے، میرا بس چلتا تو تمام 25 کھلاڑیوں کو اپنے ساتھ انگلینڈ لے جاتا۔

سرفراز احمد  کا کہنا ہے کہ سب نے مل ٹور کی ضرورت کے مطابق بہترین کمبی نیشن بنایا، ہمیشہ ایسا ہی ہوتا ہے کہ کچھ منتخب ہوجاتے ہیں اور دیگر نہیں ہوتے،ایسا نہیں کہ جو اب منتخب نہیں ہوا،آئندہ بھی نہیں ہوگا،نوجوان کھلاڑیوں کو تسلسل کیساتھ مواقع دے رہے ہیں۔

ان کا کہنا تھا کہ شاداب کے پاس لیگ اسپن اور گگلی ہے،اس لئے منتخب کیا،وہاں سردی بہت ہے یہ بھی دیکھنا ہوگا کہ اسپنر کھلاتے بھی ہیں یا نہیں،حارث سہیل اور اسد شفیق بھی بطور اسپنر ٹیم کے کام آسکتے ہیں۔انگلینڈ میں قبل ازوقت جانے اور ٹور میچ کھیل کر کنڈیشنز سے بہتر انداز میں ہم آہنگ ہوسکتے ہیں، ناتجربہ کار ٹیم ہے مگر اس کو اعتماد دینے کی کوشش کررہے ہیں۔
|استنبول:  ترک فٹبال کلب بیساکیٹس کے کوچ سینول گونیز شائقین کی جانب سے کوئی چیز پھینکے جانے پر زخمی ہوگئے۔

کوچ سینول گونیز کے سر پر شدید چوٹ لگنے پر انھیں اسپتال میں داخل ہونا پڑگیا، یہ واقعہ جمعرات کی شب فینربیہاس سے میچ کے دوران پیش آیا، جس کے بعد ترک کپ سیمی فائنل سیکنڈ لیگ ٹائی کا یہ مقابلہ روک دیاگیا۔

مقامی ٹی وی کی فوٹیج میں دیکھا گیا کہ شائقین کی جانب سے کوئی چیز ان کے سر پر ماری گئی جس پر وہ درد سے کراہتے ہوئے زمین پر گر پڑے، دونوں کلبز میں فرسٹ لیگ 2-2 سے برابر رہا تھا جبکہ 57 منٹ تک منعقدہ سیکنڈ لیگ میں میچ روکے جانے تک مقابلہ بغیر کسی گول کے برابر تھا۔ ترک فٹبال فیڈریشن میچ کے دوبارہ انعقاد کا فیصلہ بھی کرسکتی ہے۔
|لاہور: موسم کی مہربانی سے گرین کیپس کو لاہورمیں ہی انگلش کنڈیشنز میسر آگئیں.

دورئہ آئرلینڈ اور انگلینڈ کی تیاری کیلیے قومی ٹیسٹ اسکواڈ کے قذافی اسٹیڈیم میں جاری تربیتی کیمپ کے دوران گذشتہ روز موسم خاصا خوشگوار رہا،جمعرات کو سخت گرمی کے بعد رات کو بادلوں کی آنکھ مچولی جاری رہی، لاہور میں کئی مقامات پر ہونے والی ہلکی بارش کے بعد ہوا میں خنکی آگئی، گرین کیپس کو غیر متوقع طور پر ملک میں ہی انگلش کنڈیشنز میسر آگئیں۔

آسمان پر بادلوں کے سائے میں چلتی تیزٹھنڈی ہواؤں میں فٹنس اور فیلڈنگ ڈرلز پر خصوصی توجہ دی گئی،جنوبی افریقہ سے تعلق رکھنے والے نئے فزیو اینڈریو کلف ڈکن نے کھلاڑیوں کو وارم اپ اور جسمانی لچک کیلیے ورزشیں کرانے کے بعد شارٹ اسپرنٹس میں سرگرم رکھا، بھاگتے بھاگتے جھک کر ہاتھوں سے پیر کو چھونے کا ٹاسک بھی دیا گیا،کمر پر رسہ باندھ کر مخالف سمت میں چلنے کا سلسلہ جاری رہا.
فیلڈنگ کوچ اسٹیو رکسن نے انگلش کنڈیشنز کو پیش نظر رکھتے ہوئے ہوا میں تیرتے ہوئے رخ بدلتی گیندوں پر کیچنگ پریکٹس کرائی، اس مشقت نے فیلڈرز کی مستعدی کا خوب امتحان لیا،کپتان سرفراز احمد نے وکٹ کیپنگ گلوز پہن کر اسٹیورکسن کی مدد سے تیز ہوا کی وجہ سے اونچی، نیچی رہ جانے والی گیندوں پر قابو پانے کا طویل سیشن کیا۔

بعد ازاں سنگل وکٹ کے پیچھے کھڑے ہوکر ایک معاون بیٹسمین کی طرف سے اچانک چھوڑی جانے والی گیندوں پر کیچ اور رن آؤٹ کرنے کی مشق بھی کرتے رہے،بولرکی ذمہ داری رکسن نے نبھائی،وہ ساتھ ساتھ سرفراز احمد کی غلطیوں کی نشاندہی بھی کرتے رہے، ہیڈ کوچ مکی آرتھر اور بیٹنگ کوچ گرانٹ فلاور نے مڈل آرڈر کو مستحکم بنانے پر توجہ دی۔

بولنگ مشین سے پھینکی گئی تیز گیندوں پر اسد شفیق، بابر اعظم اور حارث سہیل نے اپنی ٹائمنگ بہتر بنائی، گرانٹ فلاور نے تھروئنگ باسکٹ کی مدد سے تواتر کے ساتھ آف اسٹمپ سے باہر جاتی گیندیں پھینک کر بیٹسمینوں کو فٹ ورک بہتر بنانے کیلیے مشورے دیے۔

عثمان صلاح الدین اور سعد علی نے دفاعی اسٹروکس کھیلنے پر توجہ دی، نیٹ پر بیٹنگ کے دوران وکٹوں کے درمیان دوڑنے کی پریکٹس بھی جاری رہی، شاداب خان فلو کی وجہ سے ٹریننگ نہ کرسکے،ٹیم ذرائع کے مطابق لیگ اسپنر کو ہلکا بخار بھی ہے۔

دیگر بولرز نیٹ پر سرگرم رہے،محمد عامر، حسن علی اور راحت علی بولنگ کوچ اظہر محمود کی توجہ کا مرکز بنے، حارث سہیل نے اسپن بولنگ کا جادو بھی جگایا، بابر اعظم نے چند اوورز کیے،اظہر محمود نے بولرز کو ہوا کا بہتر استعمال کرنے کے لیے مشورے دیے، 3روزہ تربیتی کیمپ اتوار کو ختم ہوجائے گا، قومی ٹیسٹ ٹیم اتوار اور پیر کی درمیانی شب انگلینڈ روانہ ہوگی۔

پہلا پریکٹس سیشن بدھ کو مقامی وقت کے مطابق صبح ساڑھے9سے ساڑھے 12بجے تک کینٹ میں ہوگا، بعد ازاں کپتان سرفراز احمد ہیڈ کوچ مکی آرتھر کے ہمراہ پریس کانفرنس کریں گے۔

پہلا 4روزہ وارم اپ میچ کینٹ کیخلاف 28اپریل سے یکم مئی،دوسرا میزبان نارتھمپٹن شائر کے ساتھ 4سے 7مئی تک ہوگا،آئرلینڈ لینڈ کیخلاف واحد ٹیسٹ 11مئی کو ڈبلن میں شروع ہوگا، بعد ازاں لیسٹر شائر میں ایک ٹور میچ اور انگلینڈ کیخلاف 2طویل فارمیٹ کے میچز بھی شیڈول ہیں۔
|لندن: مجوزہ 100بالز کرکٹ کو آئی سی سی کی جانب سے بھی شرف قبولیت بخشے جانے کا امکان ہے۔

انگلش کرکٹ بورڈ نے 2020 میں 8ٹیموں پر مشتمل ایسی لیگ کرانے کے منصوبے پر سنجیدگی سے غور شروع کردیا جس میں ہر اننگز 100گیندوں پر مشتمل ہوگی،اس فارمیٹ کو نوجوانوں، خواتین، بچوں اور جنوبی ایشیائی شائقین کی توجہ حاصل کرنے کیلیے بہترین خیال کیا جارہا ہے، براڈ کاسٹرز بھی دورانیہ مختصر ہونے پر اس کو زیادہ بکنے والا مال سمجھ رہے ہیں۔

نئے فارمیٹ کا کائونٹی میں تجربہ کرنے کے بعد اس کو جون میں ای سی بی بورڈ میں پیش کردیا جائے گا،کرکٹ قوانین کو متعارف کرانے کی ذمہ دار ایم سی سی کیلیے غور طلب مسئلہ ہوگا کہ 100بالز پورے کرنے کیلیے15عام اوورز کے ساتھ ایک 10گیندوں کے اوور کو ریکارڈزکے کس کھاتے میں ڈالا جائے گا۔
ای سی بی کے چیف ایگزیکٹو ٹام ہیریسن کا کہنا ہے کہ آئی سی سی نے اس منفرد تصور پر خوشی کا اظہار کیا، ایم سی سی کے ساتھ بات چیت جاری اورامید ہے کہ آگے چل کر اس کو آفیشل فارمیٹ کا درجہ دینا چاہیں تو کسی کو اعتراض نہیں ہوگا۔

دوسری جانب اس نئے تجربے کے حوالے سے پلیئرز کرکٹ ایسوسی ایشن کو بھی اعتماد میں لینے کی کوشش ہورہی ہے، ابھی تک سامنے آنے والے سوالوں کے جواب تلاش کرنے کے بعد اس فارمیٹ کے خط وخال جلد واضح ہوجائیں گے۔
|دبئی: 2020 ورلڈ ٹوئنٹی 20 کے لیے ایسوسی ایٹ ٹیموں میں آسٹریلیا جانے کی کشمکش جاری ہے۔

2 برس بعد شیڈول ٹورنامنٹ کے لیے علاقائی کوالیفیکشن ٹورنامنٹ کویت میں شروع ہوگیا، کوالیفائی مرحلے میں مجموعی طور پر 62 ٹیمیں پانچ براعظموں پر شیڈول 12ایونٹس میں حصہ لیں گی۔

آئی سی سی جنرل منیجر ڈیولپمنٹ ولیم گلین رائٹ نے اس موقع پر کہا کہ ہم ایسوسی ایٹ ممبران پرخاطرخواہ سرمایہ کاری کرکے مختصرفارمیٹ کی کرکٹ کو زیادہ سے زیادہ ممالک میں متعارف کرانے کی پالیسی پر کاربند ہیں۔
اس موقع پر کویت کرکٹ کے صدر حیدر فرمان نے کہا کہ ہوم گرائونڈ پر کوالیفائنگ ایونٹ کی میزبانی کا مقصد مقامی لوگوں کے ساتھ گلف اور ایشیا کے دیگر ہمسایہ ممالک کے شائقین کو راغب کرنا ہے، یہ کوالیفائنگ عمل 2018 سے2020 تک ہے، اس میں افریقہ اور یورپ میں 3،3 جبکہ امریکاز، ایشیا اور ایسٹ ایشیا پیسفک میں 2،2 ایونٹس ہوں گے۔

ایشیا گروپ ’ اے‘ کوالیفائرکویت میں جمعے کو شروع ہوگیا، اس میں بحرین، مالدیپ ، قطر ، سعودی عرب ، یواے ای اور میزبان کویت کی ٹیمیں ایکشن میں ہیں، ایشیا سے تین ٹیمیں علاقائی فائنل تک رسائی حاصل کرپائیں گی۔

ریجنل فائنل آئندہ برس ہوگا، دوسری جانب افریقن ’ اے ‘ کوالیفائر میں گیمبیا، گھانا، سری لیونے اور میزبان نائیجیریا نے 14 سے 21 اپریل تک حصہ لیا، اس سلسلے کا پہلا کوالیفائر رواں برس 26 فروری سے 3 مارچ تک ارجنٹائن میں منعقد ہوچکا جس سے برمودا اور کیمان آئی لینڈ نے کوالیفائی کیا ہے، افریقہ کا ’ بی ‘ کوالیفائر 7 سے 14 جولائی تک روانڈا میں ہوگا، جس میں میزبان ملک کے ساتھ کینیا، تنزانیہ اور یوگینڈا کو موقع ملے گا۔

ایسٹ ایشیا پیسفک کا پہلا کوالیفائر فجی میں 25 سے 29 اگست تک شیڈول ہے، اس میں فجی کے ہمراہ پاپوا نیوگنی، سمائو اور ویناتو کی ٹیمیں ایکشن میں دکھائی دیں گی، ایشیا ’ بی ‘ کوالیفائر ملائیشیا میں 3 سے 12 اکتوبر تک ہوگا، اس میں بھوٹان، چین، ملائیشیا، میانمار، نیپال، سنگاپور اورتھائی لینڈ کی ٹیمیں شامل
|لاہور: قومی کرکٹ سلیکشن کمیٹی کو تحلیل کرنے کے مطالبے کی قرارداد پنجاب اسمبلی میں جمع کرا دی گئی ہے۔

تحریک انصاف کی نبیلہ حاکم کی جانب سے جمع کرائی گئی قرارداد میں کہا گیاکہ سلیکشن کمیٹی نے دورئہ انگلینڈ کے لیے 16 رکنی کرکٹ ٹیم کا اعلان کیا ہے، مگر انتخاب میں اقربا پروری اور سفارشی کھلاڑیوں کی بھرمار نے کمیٹی پر سوالیہ نشان لگا دیا ہے۔

قرارداد میں کہا گیا ہے کہ دورئہ انگلینڈ کے لیے کمزور ترین ٹیم کا انتخاب کیا گیا جو پاکستان کی جگ ہنسائی کا سبب بنے گی، ایسے کھلاڑی نظر انداز کیے گئے جن کی ڈومیسٹک کرکٹ میں کارکردگی بہترین تھی، انھیں کیمپ میں بلا کر ڈراپ کیا گیا حالانکہ وہ فٹنس ٹیسٹ میں بھی ٹاپ پر تھے۔
دوسری جانب ان فٹ اور سفارشی کھلاڑیوں کو ٹیم کا حصہ بنا دیا گیا جو میرٹ پر پورا اترنے والوں سے سراسر ناانصافی کے مترادف ہے۔ قرارداد میں مطالبہ کیا گیاکہ قومی کرکٹ سلیکشن کمیٹی کو فوری طور پر تحلیل کیا جائے۔
|’’بدتمیز کرکٹرز‘‘ کو لگام دینے کیلیے حکمت عملی پرکام ہونے لگا جب کہ اتوار سے کولکتہ میں شیڈول آئی سی سی میٹنگ میں کھلاڑیوں کے رویوں پر بات ہو گی۔

حالیہ دنوں میں آن دی فیلڈ مسائل خاصے بڑھ گئے ہیں، خاص طور پر جنوبی افریقہ اور آسٹریلیا کی سیریز میں کئی ناخوشگوار واقعات پیش آئے جس پر میچ ریفری جیف کرو نے بھی اپنی رپورٹ میں لکھا تھا کہ ’’انھوں نے کبھی 2 ٹیموں میں ایسی دشمنی نہیں دیکھی، اسی سیریز میں بال ٹیمپرنگ کا تنازع بھی سامنے آیا جس پر آسٹریلوی کپتان اسٹیون اسمتھ، ڈیوڈ وارنر اور کیمرون بینکرافٹ پابندی کی زد میں آ چکے ہیں۔گوکہ ریفریز حد سے تجاوز کرنے والے کھلاڑیوں کو سزائیں دیتے ہیں مگر اس کے باوجود منفی واقعات کم نہیں ہو رہے، اس مسئلے سے نمٹنے کی حکمت عملی پر 22 سے 26 اپریل تک کولکتہ میں شیڈول آئی سی سی میٹنگ میں تبادلہ خیال ہوگا۔

18 اکتوبر سے 15 نومبر 2020تک آسٹریلیا میں شیڈول آئی سی سی مینز ورلڈ ٹوئنٹی 20میں ٹیموں کے براہ راست کوالیفائی کرنے کے معاملات بھی زیر غور آئیں گے،31 دسمبر 2018 تک رینکنگ کی ٹاپ 10 ٹیمیں ایونٹ میں براہ راست جگہ بنا لیں گی،6 کو کوالیفائرز سے آسٹریلیا جانے کا پروانہ ملے گا۔
ورلڈ کپ2019 کے شیڈول کو بھی آئی سی سی میٹنگ میں حتمی شکل دی جائے گی، ایونٹ 30 مئی سے 14 جولائی تک انگلینڈ اور ویلز میں شیڈول ہے، اس میں 10 ٹیمیں پاکستان، بھارت، انگلینڈ، آسٹریلیا، نیوزی لینڈ، جنوبی افریقہ، بنگلہ دیش اور سری لنکا سمیت کوالیفائرز افغانستان اور ویسٹ انڈیز کو حصہ لینا ہے۔

آئی سی سی کرکٹ کمیٹی میں2 نئی تقرریاں ہوں گی

آئی سی سی کرکٹ کمیٹی میں2 نئی تقرریاں ہوںگی،آسٹریلیا کے ڈیرن لی مین مستعفی ہوچکے لہذا کسی اورکوچ کو جگہ ملے گی،کولکتہ میں شیڈول کونسل کے اجلاس میں ایسوسی ایٹ کا بھی نیا ممبر چنا جائے گا۔ تفصیلات کے مطابق انٹرنیشنل کرکٹ کونسل کی بورڈ میٹنگ 22 سے 26 اپریل تک بھارتی شہرکولکتہ میں ہوگی۔

اس موقع پر آئی سی سی کرکٹ کمیٹی کے معاملات بھی زیرغور آئیں گے، جنوبی افریقہ میں بال ٹیمپرنگ اسکینڈل سامنے آنے پر آسٹریلوی کوچ ڈیرن لی مین مستعفی ہو گئے تھے، لہذا اب کسی اورکوچ کو جگہ ملے گی۔

اسی طرح ایسوسی ایٹس کی نشست پر کیون اوبرائن کے 3 برس مکمل ہو گئے، ساتھ ہی آئرلینڈ کو بھی اب فل ممبر کا درجہ مل چکا، لہذا کسی دوسرے ملک کے نمائندے کو کرکٹ کمیٹی میں شامل کیا جائے گا۔

یاد رہے اس کمیٹی کے چیئرمین سابق بھارتی اسپنر انیل کمبلے ہیں، انھوں نے 2012میں پہلی بار ذمہ داری سنبھالی،اس دوران ان کے کام سے سب بیحد متاثر ہوئے۔ اسی لیے 2015میں ایک اور مدت کیلیے وہ اس عہدے پر فائز ہو گئے،ان کے ساتھ راہول ڈریوڈ اور ٹم مے موجودہ جبکہ اینڈریو اسٹروس اور مہیلا جے وردنے سابق کرکٹرز کے نمائندے کی حیثیت سے کمیٹی میں شامل ہیں۔

رچرڈ کیٹل برو (امپائرز)، رنجن مدوگالے (ریفریز)، شان پولاک (میڈیا)، کلیری کونر (ویمن)،ڈیوڈ وائٹ (فل ممبر) جان اسٹیفنسن (ایم سی سی نمائندہ) بھی کمیٹی میں موجود ہیں،کلائیو ہچکوک کمیٹی کے سیکریٹری جبکہ چیئرمین آئی سی سی ششانک منوہر اور چیف ایگزیکٹیو ڈیورچرڈسن ایکس آفیشو ممبران ہیں۔

کرکٹ کمیٹی میں کھیل کے تمام اسٹیک ہولڈز شامل اور یہ پلیئنگ معاملات کی سفارشات چیف ایگزیکٹیو کمیٹی کو پیش کرتی ہے، جسے منظوری کیلیے آئی سی سی بورڈ کے سامنے رکھا جاتا ہے۔
|کراچی: سندھ گیمز کیلیے انتہائی ناقص انتظامات کیے گئے ہیں۔

گزشتہ روز ایتھلیٹکس ایونٹ میں ہائی جمپ کے لیے استعمال ہونے والے گدوں نے ’’ہلچل ‘‘ مچا دی، مینز کے ہائی جمپ ایونٹ میں ٹیکنیکل آفیشل کی غلطی کے باعث ایک کھلاڑی گدوں کے مابین پیدا ہونے والے خلا کے باعث بیچ میں جاگرا اور اس کا سر گدوں کے درمیان خالی جگہ میں دھنس گیا۔

پاکستان ایتھلیٹکس فیڈریشن نے گزشتہ سال یہاں ہونے والی نیشنل ایتھلیٹکس چیمپئن شپ میں نئے گدے استعمال کیے تھے تاہم بعد میں گدے واپس اسلام آباد بھیج دیے گئے تھے۔
سندھ گیمز کے لیے پی ایس بی سے ٹریک اینڈ فیلڈ مقابلوں کے لیے کمپلیکس حاصل کیا گیا اور سامان بھی اسی کا استعمال کیا جا رہا ہے،کراچی سینٹر نے متعدد بار سامان کے لیے تحریری طور پر مرکز کو بھی لکھا تاہم نیا سامان گذشتہ کئی برسوں سے کراچی نہیں آیا اس طرح پرانے گدوں پر ہی ایونٹ منعقد کیے جاتے ہیں۔
|کراچی: 17 ویں سندھ گیمز میں دفاعی چیمپئن کراچی کی برتری جاری ہے، پہلے دن مجموعی طور پر 7 میڈلز پانے والے کراچی ڈویژن نے دوسرے روز میڈلز کی مجموعی تعداد 34 کرلی۔

کراچی کی ایشا عفان نے3 گولڈ میڈلز اپنے نام کرلیے، کراچی کے معید بلوچ اور علی شان کے ساتھ حیدرآباد کی حنا راجپوت نے2، 2 گولڈ میڈلز پر قبضہ جمالیا، ایتھلیٹکس مقابلوں میں مردوں کے200 میٹر کے فائنل میں کراچی کے معید بلوچ نے نیا ریکارڈ قائم کرتے ہوئے 21.84سیکنڈ کے ساتھ گولڈ میڈل اپنے نام کیا جبکہ کراچی ہی کے اسامہ سلطان نے 22.69سیکنڈ کے ساتھ سلور میڈل جیتا۔

سکھر کے فیضان نے 23.72 سیکنڈ کے ساتھ برانز میڈل حاصل کیا۔ خواتین کے200 میٹر کے فائنل میں کراچی کی ایشا عفان نے 28.11سیکنڈ کے ساتھ گولڈ میڈل جیتا جبکہ کراچی ہی کی مرضے رشید نے 28.84سیکنڈ کے ساتھ سلور اور سکھر کی پلوشہ نے37.96 سیکنڈ کے ساتھ برانز میڈل حاصل کیا۔
ایشا عفا نے خواتین کی 400 میٹر کی دوڑ میں بھی اول رہ کر گولڈ میڈل پایا، قبل ازیں وہ400×4 میٹر دوڑ میں پہلی پوزیشن پانے والی کراچی کی ٹیم میں شامل تھیں، کراچی نے جوڈو میں گولڈ میڈل جیت لیا، کراچی کی سحرش قیوم نے 3 ہزار میٹر کی دوڑ میں نیا ریکارڈ قائم کرتے ہوئے گولڈ میڈل اپنے نام کیا، انھوں نے مطلوبہ فاصلہ 13.14سیکنڈ میں طے کیا، اس سے قبل یہ ریکارڈ کوشیلا کمار کے پاس تھا جن کا ریکارڈ14.11سیکنڈ تھا۔

کراچی کی عائشہ نے اسی ایونٹ میں دوسری پوزیشن حاصل کر کے سلور میڈل جیتا،کراچی کے معید بلوچ نے مردوں کی 200 میٹر دوڑ میں نئے ریکارڈ کے ساتھ دوسرا گولڈ میڈل جیتا، کراچی کے اسامہ سلطان نے سلور اور سکھر کے فیضان نے برانز میڈل جیتا۔ خواتین کی 200 میٹر ریس میں کراچی کی ایشا عرفان نے گولڈ میڈل جیتا، انہوں نے 4×4میں بھی گولڈ میڈل جیت کر ایک ہی دن میں 3 گولڈ میڈل کے حصول کی ہیٹ ٹرک مکمل کی۔

ٹرپل جمپ میں کراچی کے شکیل نے گولڈ، ہائی جمپ میں کراچی کے مرزا رضوان نے گولڈ، خواتین کے ہائی جمپ میںسارہ مینگل نے گولڈ میڈل جیتا،کراچی ہی کے علی شان نے 400میٹر کی دوڑ جیت کردوسرا گولڈ میڈل حاصل کیا، خواتین کی 400 میٹر دوڑ میں کراچی کی ایشا عرفان نے گولڈ اور مر ضیا نے سلور میڈل جیتا، حیدر آباد کی کرن نے برانز میڈل جیتا،4×4 ریلے میں کراچی نے مردوں اور خواتین کا گولڈ میڈل اپنے نام کیا،کراچی نے ووشو میں 3 گولڈ میڈل جیتے۔

سکھر نے سندھ گیمزمیں اپنا پہلاگولڈمیڈل ونجھ وٹی میں جیت لیا، لاڑکانہ سلور جبکہ حیدرآباد نے برانزمیڈل حاصل کیا، کوڈی کوڈی کے مقابلے میں حیدرآباد نے میرپورخاص کو شکست دیدی، کرکٹ میں شہید بے نظیر آباد نے دوسری پوزیشن حاصل کرکے سیمی فائنل میں جگہ بنالی۔

کراچی ڈویژن گروپ ایسے پہلے ہی سیمی فائنل میں پہنچ چکی ہے۔ گروپ بی میں لاڑکانہ نے پہلی اور حیدرآباد ڈویژن نے اپنی حریف ٹیموں کیخلاف کامیابی حاصل کرکے سیمی فائنل کھیلنے کی راہ ہموار کرلی۔

گرلز باسکٹ با ل بوائز میں لاڑکانہ ڈویژن باسکٹ بال ٹیم نے سکھر ڈویژن باسکٹ بال ٹیم کو اور حیدر آباد ڈویژن باسکٹ بال ٹیم نے بینظیر آباد کو شکست دی، گرلز باسکٹ بال مقابلوں میں حیدر آباد نے لاڑکانہ ڈویژن کو اور بے نظیر آباد نے سکھر ڈویژن باسکٹ بال ٹیم کو شکست دیکر فتح سمیٹ لی۔

نیٹ بال میں کراچی اور حیدر آباد کی خواتین ٹیموں نے فائنل میں رسائی حاصل کرلی، تھرو بال میں کراچی نے مردوں اور خواتین میں اپنے میچ جیت لیے، خواتین فٹبال میں سکھر نے لاڑ کانہ کو بے نظر آباد نے میر پور خاص کو ہرایا، ہاکی میں کراچی اور حیدر آباد کی مردوں کی ٹیمیں جیت گئی، ٹینس میں شان ذین، ثروت، رمشا نے کامیابی حاصل کی۔

اسکواش میں مردوں کے مقابلوں میں کراچی، سکھر، حیدر آباد، بے نظیر آباد اور خواتین ایونٹ میں حیدر آباد اور کراچی نے فتح حاصل کی۔ مردوں کے فائنل میں کراچی نے گولڈ میڈل جیتا،کراچی کی ٹیم میں معید بلوچ، مبین بلوچ ، علی شان اور اکرم خان شامل تھے،کراچی نے 3 منٹ اور46.13 سیکنڈ کے ساتھ پہلی پوزیشن اور گولڈ میڈل جیتا اور محض0.6سیکنڈ کے فرق سے نیا ریکارڈ نہ بناسکے۔ حیدرآباد نے 4منٹ اور 36.82سیکنڈ کے ساتھ سلور میڈل لیا، حیدرآباد کی ٹیم میں عدیل، حمزہ، ذیشان رضا اور گوہر شامل تھے۔

سکھر کے ایتھلیٹکس شاہ زیب شاہ، سعید، امداد علی اور زبیر نے 4 منٹ اور 41.6 سیکنڈ کے ساتھ برانز میڈل جیتا۔ 4×400 خواتین کے فائنل میں کراچی نے 5 منٹ اور26.28 سیکنڈ کے ساتھ گولڈ میڈل جیتا، کراچی کی ٹیم ایشا عفان، مرضیہ رشید، عائشہ اور سلویٰ فرید پر مشتمل تھی۔ لاڑکانہ اورمیرپور خاص نے فوٹو فنش کے ساتھ سلور میڈل لیا دونوں کا وقت 6 منٹ اور 26.57 سیکنڈ تھا۔

حیدرآباد کی ایتھلیٹس شاہانہ وصی، عائشہ خان، ارسلان رحمان اور کر ن خالد نے 6 منٹ اور 56.97 سیکنڈ کے ساتھ برانز میڈل لیا، ہائی جمپ اور ٹرپل جمپ میں بھی کراچی کے ایتھلیٹس نے اپنی برتری دکھاتے ہوئے گولڈ میڈل جیتے۔ ہائی جمپ میں کراچی کے مرزا رضوا ن نے 1.70میٹر کے ساتھ گولڈ میڈل جیتا جبکہ کراچی کے اویس نے 1.65میٹر کے ساتھ سلور جبکہ لاڑکانہ کے کاشف نے 1.60میٹر کے ساتھ برانز میڈل حاصل کیا۔

خواتین کے ہائی جمپ ایونٹ میں کراچی کی سارہ مینگل نے 1.40میٹر کے ساتھ گولڈ میڈل حاصل کیا جبکہ حیدرآباد کی حنا راجپوت نے 1.35میٹر کے ساتھ سلور اور کراچی کی زبیدہ نے 1.30میٹر کے ساتھ برانز میڈل جیتا۔ مردوں کے ٹرپل جمپ میکراچی (اسپورٹس رپورٹر) کراچی ڈویژن نے 17 ویں سندھ گیمز میں دوسرے روز اپنی سبقت کو مزید تقویت دیتے ہوئے میڈلز کی تعداد 34 کرلی۔ ان میں 17 گولڈ، 10 سلور اور 7 برانزمیڈلز بھی شامل ہیں۔

حیدرآباد آباد ڈویژن 13 میڈلز کے ساتھ دوسرے نمبر پر ہے، جن میں 2 گولڈ، 6 سلور اور 5 برانز میڈلز بھی شامل ہیں، سکھر ڈویژن7 میڈلز کے ساتھ تیسرے نمبر پر ہے ، ان میں ایک سلور اور 6 برانز میڈلز بھی شامل ہیں، چوتھی پوزیشن پر موجود میرپورخاص نے 2 سلور اور ایک برانز میڈل اپنے نام کیا ہے، شہید بینظیر آباد ڈویژن ایک گولڈ میڈل جیت کرپانچویں نمبر پر ہے جبکہ چھٹی اورآخری پوزیشن پر موجود لاڑ کانہ ڈویژن کے ہاتھ 3 میڈلز لگ چکے، ان میں2سلور اور ایک برانزشامل ہے۔

سندھ گیمز:حیدرآباد کا دوسرا نمبر

سندھ گیمز میں دوسرے دن کے اختتام پر حیدرآباد ڈویژن 13 میڈلز کے ساتھ دوسرے نمبر پر ہے، ان میں 2 گولڈ، 6 سلور اور 5 برانز میڈلز بھی شامل ہیں، سکھر ڈویژن7 میڈلز کے ساتھ تیسرے نمبر پر ہے ، ان میں ایک سلور اور 6 برانز میڈلز بھی شامل ہیں، چوتھی پوزیشن پر موجود میرپورخاص نے 2 سلور اور ایک برانز میڈل اپنے نام کیا ہے، شہید بینظیر آباد ڈویژن ایک گولڈ میڈل جیت کرپانچویں نمبر پر ہے جبکہ چھٹی اورآخری پوزیشن پر موجود لاڑ کانہ ڈویژن کے ہاتھ 3 میڈلز لگ چکے، ان میں 2 سلور اور ایک برانزشامل ہے۔
|لاہور:  قومی ٹیم کے آل راﺅنڈر فہیم اشرف قومی ٹیسٹ ٹیم کا مستقل حصہ بننے کیلیے پرعزم ہیں۔

دورہ آئرلینڈ اور انگلینڈ کی تیاری کیلیے قومی کرکٹ ٹیم کے تربیتی کیمپ کے دوران میڈیا سے بات کرتے ہوئے آل راﺅنڈر نے کہا کہ اپنی فارم اور فٹنس برقرار رکھتے ہوئے تینوں فارمیٹ میں صلاحیتوں سے انصاف کرنے کی پوری کوشش کروں گا۔ انہوں نے کہا کہ ٹیسٹ کرکٹر بننا ہر نوجوان کھلاڑی کا خواب ہوتا ہے،خوش ہوں کہ مجھے طویل فارمیٹ کیلیے قومی اسکواڈ کا حصہ بنایا گیا ہے، تینوں طرز کی کرکٹ میں پاکستان کی نمائندگی ایک چیلنج ہے جس کا سامنا کرنے کیلیے بھرپور تیاری کر رہا ہوں۔

ایک سوال کے جواب میں فہیم اشرف نے کہا کہ ڈومیسٹک کرکٹ میں 4 روزہ میچز کھیل چکا، لاہور میں انگلینڈ سے ملتی جلتی پچز فراہم کی گئی ہیں، آئرلینڈ اور انگلینڈ دونوں کو شکست دینے کی صلاحیت رکھتے ہیں۔
|کراچی: سعد علی کی آنکھوں میں بھی لارڈز میں سنچری کا خواب جگمگانے لگا۔

سعد علی کا دورہ آئرلینڈ و انگلینڈ کے دوران ٹیسٹ ڈیبیو متوقع ہے، انھوں نے اس سیزن میں قائد اعظم ٹرافی کا اختتام ٹاپ اسکورر کے ساتھ کیا، اس دوران انھوں نے 68.35 کی ایوریج اور 72.55 کے اسٹرائیک ریٹ سے 975 رنز اسکور کیے۔

24 سالہ سعد علی کہتے ہیں کہ یہ میرے لیے حقیقت میں ایک قابل فخرلمحہ ہے، یہ ایک ایسا موقع ہے جس کا میں نے برسوں انتظار کیا ہے، اب میں اپنی پہلی منزل پاچکا اور اگر موقع ملا تو اگلی منزل لارڈز میں سنچری اسکور کرنے کی ہوگی۔
سعد علی کہنا تھا کہ میں 10 برس سے زائد سے کرکٹ کھیل رہا ہوں، مجھے کوئی علم نہیں تھا کہ مجھے عالمی سطح پر ملک کی نمائندگی کا موقع کب ملے گا، سچی بات تو یہ ہے کہ اس وقت میں نے اپنے لیے کوئی ہدف مقرر نہیں کیا تھا مگر جیسے وقت آگے بڑھا میں نے خواب دیکھنا شروع کردیے، مجھے خوشی ہے کہ میں اس لیول پر پہنچ گیا ہوں۔

یاد رہے کہ سعد علی کی مجموعی فرسٹ کلاس ایوریج 46.93 اور اسٹرائیک ریٹ 51.42 ہے، انھیں رواں سیزن میں شاندار کارکردگی پر قومی ٹیم میںطلب کیا گیا جہاں پر انھوں نے 3 سنچریاں اور اتنی ہی ہاف سنچریاں اسکور کیں، ان میں 232 رنز کی ایک اننگز بھی شامل ہے۔ انھیں اس بات پر یقین ہے کہ وہ کسی بھی میدان اور کسی بھی کنڈیشنز سے ہم آہنگ ہونے کی صلاحیت رکھتے اور وہاں پرفارم کرسکتے ہیں۔

ان کا کہنا تھا کہ میری خاصیت یہ ہے کہ میں پاکستان میں کسی بھی گراؤنڈ میں کھیل سکتا ہوں، صرف طویل فارمیٹ میں ہی نہیں بلکہ محدود اوورز کے میچز میں بھی اچھا پرفارم کیا ہے، یہی خاصیت مجھے دوسروں سے مختلف بناتی ہے، مجھے امید ہے کہ جب میں لارڈز میں پہنچوں گا تو وہاں پر بھی میں ویسا ہی پرفارم کروں گا۔

سعد علی موقع ملنے پر قومی الیون میں اپنی جگہ پکی کرنے کے خواہاں ہیں، وہ کہتے ہیں کہ اگر مجھے کھیلنے کا موقع ملا تو میں صرف اپنی ٹیم کی کامیابی میں ہی کردار ادا نہیں کروں گا بلکہ میں اپنی پرفارمنس سے اپنی جگہ پکی بھی کروں گا، وہ اس ٹور میں کسی بھی بولر کا سامنا کرنے کیلیے تیار ہیں جبکہ کپتان سرفراز احمد سے متعلق سعد علی کا کہنا تھا کہ سرفراز احمد اور میں ایک ہی زون عالمگیر جمخانہ اور ایک ہی کلب پاکستان سی سی کی جانب سے کھیلتے ہیں، اس لیے میرا ان کے ساتھ ایک گہرا تعلق ہے اور انھوں نے میری صلاحیتوں کو چمکانے میں اہم کردار ادا کیا ہے۔
|ڈھاکا: بنگلادیش میں ایک خاتون کرکٹر منشیات اسمگل کرتے ہوئے رنگے ہاتھوں پکڑی گئیں۔

بنگلادیش میں ایک خاتون کرکٹر نزرین خان مکتا کو 14 ہزار ’یابا پلز‘ کے ساتھ گرفتار کرلیا گیا، نشہ آور گولیوں کا یہ نام مقامی طور پر ’میتھامفٹامائن ٹیبلٹ‘ کے لیے استعمال ہوتا ہے، ڈھاکا پریمیئر لیگ میں فرسٹ گریڈ کرکٹ کھیلنے والی نزرین خان کی گرفتاری کاکس بازار میں اس وقت عمل میں آئی جب وہ اپنی ٹیم کے ہمراہ جارہی تھیں۔

مقامی پولیس چیف پرنوب چودھری کا کہنا ہے کہ ٹیم بس کی تلاشی کے دوران ہمیں نزرین خان کی جیبوں سے 14 ہزار یابا پلز ملیں، ایونٹ میں انصار وی ڈی پی کی نمائندگی کرنے والی نزرین خان پر منشیات کی اسمگلنگ کا چارج عائد ہوگا جس کی زیادہ سے زیادہ سزا عمر قید ہے۔
خاتون کرکٹر کی منشیات اسمگلنگ میں ملوث ہونے کی خبر فوراً ہی غیرملکی میڈیا پر بھی آگئی تاہم بی سی بی کی جانب سے آخری اطلاعات تک کوئی ردعمل سامنے نہیں آیا تھا۔

واضح رہے کہ کاکس بازار میانمار کی سرحد سے منسلک ہے جہاں پر اتھارٹیز کے مطابق میتھامفٹامائن کی کئی لیبارٹریز موجود اور وہاں پر تیار ہونے والی یابا پلز بنگلہ دیش اسمگل کی جاتی ہیں، پولیس کو پہلے بھی شک تھا کہ اس مقصد کے لیے سوسائٹی کے ایسے لوگوں کو استعمال کیا جارہا ہے جن پر شک نہ کیا جاسکے۔ بس کی تلاشی بھی اسی شک کی بنیاد پر ہی لی گئی تھی۔

دوسری جانب بنگلادیشی حکومت کی جانب سے یابا پلز کی اسمگلنگ میں ملوث لوگوں کو پھانسی دینے کا قانون بنانے پر بھی غور کیا جارہا ہے۔
|پونے:  راجستھان رائلز کے خلاف میچ کے دوران چنئی سپر کنگز کے کپتان مہندرا سنگھ دھونی سے ایک لڑکی نے محبت کا اظہار کر ڈالا۔

اگرچہ مہندرا سنگھ دھونی نہ صرف شادی شدہ بلکہ ایک بیٹی کے باپ بھی ہیں مگر اب بھی کئی لڑکیوں کے دلوں کی دھڑکن ہیں۔

پونے میں میچ کے دوران کیمرہ مین نے اسٹینڈ میں موجود ایک لڑکی کو فوکس کیا جس نے ایک پلے کارڈ اٹھا رکھا تھا جس پر لکھا تھا کہ ’میرے مستقبل کے شوہر میں آپ سے معذرت خواہ ہوں مگر بات یہ ہے کہ مہندرا سنگھ دھونی ہی ہمیشہ میری پہلی محبت رہیں گے، میں آپ سے محبت کرتی ہوں ماہی‘۔
واضح رہے کہ یہ پہلا موقع نہیں ہے جب کسی لڑکی نے مہندرا سنگھ دھونی سے اظہار محبت کیا ہو، ماضی میں بھی کئی بار ایسا ہوچکا ہے۔
|لندن: انگلینڈ کے ڈائریکٹر کرکٹ اینڈریو اسٹروس کہتے ہیں کہ 100 بالز فارمیٹ کا مقصدکھیل کو سادہ بنانا اور خاص طور پر ماؤں اور بچوں کو کرکٹ کی جانب راغب کرنا ہے۔

اینڈریو اسٹروس کا کہنا ہے کہ ہم کرکٹ کے نئے شائقین پیدا کرنے کی کوشش کررہے ہیں، جو لوگ روایتی کرکٹ کے شائق نہیں ہیں، ان کی دلچسپی کا سامان کرنا چاہتے ہیں، ہم چاہتے ہیں کہ کھیل کو اتنا آسان بنائیں جوکہ نئے لوگوں کی سمجھ میں آجائے۔

یاد رہے کہ انگلینڈ 2020 سے ایک مینز اور ویمنز ایونٹ شروع کرنے کا ارادہ رکھتا ہے جس میں 15 اوورز روایتی طور پر 6 بالز پر مشتمل ہوں گے جبکہ آخری اوور 10 گیندوں کا ہوگا۔
 
|میڈرڈ: بارسلونا نے کوپا ڈیل رے ( اسپینش کپ ) ٹرافی لگاتار چوتھی بار قبضے میں کرلی۔

بارسلونا نے سویلا کو 5-0 سے آؤٹ کلاس کرکے کوپا ڈیل رے ( اسپینش کپ ) ٹرافی لگاتار چوتھی بار قبضے میں کرلی جب کہ مجموعی طور پر یہ ان کی ایونٹ میں 30ویں ٹائٹل فتح ہے۔

آندریس انیسٹا نے آخری اسپینش فائنل میں ایک گول بنایا جبکہ اختتام پر وہ آبدیدہ بھی ہوگئے، انیسٹا سیزن کے اختتام پر چینی فٹبال لیگ میں منتقل ہونے کا ارادہ رکھتے ہیں، فاتح الیون کیلیے یوروگوئن اسٹرائیکر لوئس سواریز نے 2 بار گیند کو جال کی راہ دکھائی جبکہ ایک گول ارجنٹائنی اسٹار لیونل میسی کے نام بھی رہا، فلپ کوٹینہو نے پنالٹی کو گول میں تبدیل کرکے ٹیم کا پانچواں گول اسکور کیا، بارسلونا سے قبل لگاتار چار بار ایونٹ کا ٹائٹل جیتنے کا کارنامہ 1930 کے اوائل میں ایتھلیٹک بلباؤ نے انجام دیا تھا۔
مونٹی کارلو: رافیل نڈال نے 11ویں بار مونٹی کارلو ماسٹرز ٹینس کی ٹرافی جیت کر ریکارڈ کو مزید بہتر کرلیا۔

ورلڈ نمبرون اسپینش اسٹار نے فائنل میں جاپانی حریف کائی نیشکوری کیخلاف 6-3 اور6-2 سے کامیابی سمیٹی،فتح کی بدولت رافیل نڈال نے رینکنگ میں ٹاپ پوزیشن بھی مضبوط کرلی، نڈال اوپن ایرا میں کوئی بھی ایک ایونٹ 11 بار جیتنے والے پہلے کھلاڑی بنے، ان کے مجموعی کیریئر اے ٹی پی ٹائٹلز کی تعداد اب بڑھ کر 76 ہوگئی۔

واضح رہے کہ نڈال کا 31واں ماسٹرز ٹرافی جیتنا بھی اپنے طور پر ایک منفرد ریکارڈ ہے، اس سے قبل وہ جوکووک کے ہمراہ ریکارڈ میں ساجھے داری اختیار کیے ہوئے تھے، 16 بار کے گرینڈ سلم فاتح نڈال نے کلے کورٹس پر اپنی بادشاہت قائم رکھی، نڈال اب آئندہ ہفتے بارسلونا اوپن بھی 11ویں بار جیتنے پر نگاہیں مرکوز کیے ہوئے ہیں۔
|کراچی: ایشین جوڈو چیمپئن شپ میں پاکستان نے دوسرے دن مزید ایک سلور اور 3 برانز میڈل حاصل کرلیے۔

نیپال کے شہر کھٹمنڈو سے موصولہ اطلاعات کے مطابق ایشین جوڈو چیمپئن شپ میں اتوار کو بابر حسین نے 66 کے جی میں سلور میڈل حاصل کیا، ان کے علاوہ ندیم اکرم نے 73 کے جی میں برانز میڈل پر اکتفا کیا ، 81 کے جی میں ایم عباس نے بھی کانسی کا میڈل پایا، 78 کے جی میں بنیش خان نے بھی برانز میڈل حاصل کیا۔

واضح رہے کہ ابتدائی دن شاہ حسین شاہ نے 100 کے جی میں سونے کا تمغہ حاصل کیا جبکہ 90 کے جی ایونٹ میں قیصر خان بھی فاتح رہے تھے، مریم نے 52 کے جی اور ہمیرا عاشق نے بھی سلور میڈلز قبضے میں کیے تھے۔
|لاہور: پاکستانی باکسر محمد وسیم انٹرنیشنل باکسنگ فیڈریشن فلائی ویٹ ورلڈ ٹائٹل کیلیے 15جولائی کو ملائیشیا میں جنوبی افریقن باکسر موروئی متھالین کیخلاف فائٹ کریں گے۔

میڈیا سے بات چیت میں محمد وسیم کا کہنا ہے کہ میں نے ورلڈ باکسنگ کونسل سلور فلائی ویٹ کیٹیگری میں ٹائٹل جیت رکھا ہے اور اس کا کامیاب دفاع بھی کیا لیکن بدقسمتی سے اسپانسر شپ مسائل کی وجہ سے میں اسے جاری نہ رکھ سکا لیکن اب مجھے انگلینڈ سے پروموٹر مل گیا ہے، تجربہ کار باکسر سے مقابلے کا سن کر خوشی محسوس ہو رہی ہے اور مجھے پورا یقین ہے کہ میں فائٹ جیت کر واپس وطن لوٹوں گا۔

محمد وسیم نے کہا کہ میری ٹریننگ جاری ہے اور بہت جلد اپنے ٹرینر جیف مے ویدر کی نگرانی میں جدید تربیت کیلیے لاس ویگاس جاؤں گا۔ متھالین نے کل37 مقابلوں میں سے 35 فتوحات حاصل کر رکھی ہیں جبکہ 2 مقابلوں میں انھیں ناکامی کا سامنا پڑا، دوسری جانب وسیم نے 8  مقابلوں میں سے تمام میں کامیابیاں حاصل کر رکھی ہیں۔
|کراچی: 17 ویں سندھ گیمز رنگا رنگ اختتامی تقریب کے ساتھ ختم ہوگئے جب کہ کراچی ڈویژن  نے واضح سبقت کے ساتھ مسلسل 17 ویں مرتبہ سندھ گیمز جیت لیے۔

گزشتہ روز اختتام پذیر ہونے والے 4 روزہ گیمز میں کراچی نے مجموعی طور پر 178 میڈلز حاصل کیے جن میں 126 گولڈ، 36 سلور اور 16برانز میڈلز شامل تھے، حیدرآباد نے 15گولڈ ، 61 سلور اور  46 برانز میڈلز کے ساتھ دوسری پوزیشن پائی، سکھر12گولڈ، 20 سلور اور51 برانز میڈلز کے ساتھ تیسرے نمبر پر رہا، میرپور خاص نے 7 گولڈ، 18 سلور اور 43 برانز میڈل  جیت کر چوتھی، شہید بینظیر آباد  ڈویژن نے 6 گولڈ 11 سلور اور 39 برانز میڈلز اکھٹے کرکے پانچویں اور لاڑکانہ نے 4 گولڈ، 25 سلور اور 24 برانز میڈلز پاکر چھٹی پوزیشن حاصل کی۔

کراچی ڈویژن کے چیف ڈی مشن آصف عظیم نے مائی کلاچی کے نام سے منسوب گیمز کی وننگ ٹرافی وصول کی، پی ایس بی کوچنگ سینٹر پر اختتامی تقریب کے مہمان خصوصی  وزیر اعلیٰ سندھ سید مراد علی شاہ تھے، انھوں نے اگلے سندھ گیمز لاڑکانہ میں کرانے کا اعلان کیا، صوبائی وزیر کھیل سردار محمد بخش مہر نے گیمز کے اختتام کا اعلان کیا، گیمزکے آرگنائزنگ سیکریٹری اور صوبائی سیکریٹری اسپورٹس ڈاکٹر نیاز علی عباسی نے استقبالیہ کلمات ادا کیے۔
آخر میں شاندار آتش بازی کا مظاہرہ کیا گیا، سندھ گیمز میں مردوں کے 30 اور خواتین کے 17 گیمز میں 3 ہزار سے زائد کھلاڑی اور آفیشلز شریک ہوئے۔ اختتامی تقریب میں اسکواش لیجنڈ جہانگیر خان، اولمپئین اصلاح الدین صدیقی، سندھ اولمپک ایسوسی ایشن کے سینئر نائب صدر انجینئر محفوظ الحق، سیکریٹری احمد علی راجپوت، وسیم ہاشمی، اسلم مہر، غلام محمد خان، اختر میر، آصف عظیم سمیت دیگر بھی موجود تھے۔

افتتاحی دن گورنر سندھ محمد زبیر نے مشعل روشن کرکے 17 ویں سندھ گیمز کا افتتاح کا تھا، اختتامی تقریب کے مہمان خصوصی وزیر اعلی نے اپنے خطاب میں کہا کہ سندھ میں کھیلوں کے  فروغ کے لیے کوششیں کی جارہی ہیں، صوبائی حکومت نے کراچی میں پی ایس ایل تھری کے فائنل کے انعقاد میں اہم کردار ادا کیا، ویسٹ انڈیز کرکٹ ٹیم 3 میچز پر مشتمل ٹی ٹوئنٹی سیریز کھیلنے کراچی آئی جبکہ اس سے قبل ہاکی کی ورلڈ الیون نے کراچی کا دورہ کیا۔

انھوں نے کہا کہ ہم سندھ کے کھلاڑیوں کو صلاحیتوں کے اظہار کے لیے بھر پور مواقع فراہم کریں گے، انھوں نے کہا 6 برس کے بعد سندھ گیمز کا انعقاد خوش آئند ہے، یہ گیمز ہم آہنگی میں اضافہ کا سبب بنیں گے، امید ہے کہ سندھ کے کھلاڑی قومی اور انٹرنیشنل مقابلوں میں زیادہ بہتر نتائج فراہم کریں گے۔

وزیر کھیل نے کہا کہ سندھ اولمپک ایسوسی ایشن اور سندھ کے محکمہ کھیل کے باہمی اشتراک سے گیمز کا انعقاد شاندار رہا، گیمز کو شفاف  انداز میں منعقد کرنے کی کوشش کی گئی، خامیوں اور غلطیوں کا تدارک کریں گے، اگلے سندھ گیمز کو زیادہ شان و شوکت کے ساتھ منعقد کرایا جائے گا۔

17 ویمنز کھیلوں میں کراچی سرفہرست

سندھ گیمز میں کراچی نے اپنی سبقت ثابت کرتے ہوئے مردوں کے 29 میں سے 22 کھیلوں کے مقابلے جیتے، سکھر نے 4 کھیلوں کوڈی کوڈی، ملھ، شوٹنگ بال اور ونجھ وٹی میں فتح پائی، لاڑکانہ ڈویژن 2 کھیلوں ٹی ٹوئنٹی کرکٹ اور ویٹ لفٹنگ میں کامیاب رہا جبکہ حیدرآباد نے ریسلنگ میںکامیابی پائی،کراچی ڈویژن خواتین کے تمام17 کھیلوں کے مقابلوں کو اپنے نام کرنے میں کامیاب رہا۔

ویمن والی بال، فائنل میں حیدرآباد کو کراچی نے شکست دے دی

سندھ گیمز میں ویمن والی بال فائنل میں کراچی نے حیدرآباد کو 3-0 سے ہرا کر گولڈ میڈل جیت لیا۔ حیدرآباد نے دوسری جبکہ بینظیر آباد نے تیسری پوزیشن حاصل کی۔ فائنل کے مہمان خصوصی سندھ کے وزیر داخلہ سہیل انور سیال نے میڈلز اور ٹرافیاں تقسیم کیں، سندھ والی بال ایسوسی ایشن کے سیکریٹری شاہد مسعود نے مہمان خصوصی کو سندھی ٹوپی کا تحفہ پیش کیا۔

تقریب میں آتشبازی مہنگی پڑگئی

سندھ گیمز میں آتشبازی مہنگی پڑگئی، گیمز کی اختتامی تقریب کے موقع پر آتشبازی کا بندوبست کیا گیا تھا، آتش بازی کے دوران ایک پٹاخہ قریب جھاڑیوں میں جاگرا جس کے نتیجے میں آگ لگنے سے بھگدڑ مچ گئی اور کھلاڑیوں ودیگر افرار میں خوف و ہراس پھیل گیا، فائر بریگیڈ کے موجود نہ ہونے کے سبب گراؤنڈ میں موجود ایتھلیٹس نے اپنی مدد آپ کے تحت آگ پر قابو پانے کی کوشش کی۔

حور فواد سب سے کمسن ایتھلیٹ قرار

سندھ گیمز میں سب سے کمسن ایتھلیٹ کراچی کی 9 سالہ حور فواد نے گولڈ میڈل بھی جیت لیا، مقامی اسکول میں چوتھی جماعت کی طالبہ حور فواد نے سندھ گیمز میں سب سے کم عمر ایتھلیٹ ہونے کا اعزاز حاصل کیا، وہ خواتین کا ٹیبل ٹینس ٹیم ایونٹ جیتنے والی کراچی کی ٹیم کا حصہ تھیں، سابق قومی چیمپئن اور انٹر نیشنل کوچ عارف خان سے تربیت پانے والی9  سالہ حور کا کہنا ہے کہ میں قومی ویمن ٹائٹل کے ساتھ انٹرنیشنل پلیئر بھی بننا چاہتی ہوں جس کے لیے بھر پور محنت کررہی ہوں۔

کراچی نے کراٹے میں بھی میدان مارلیا

17ویں سندھ گیمز میں کراچی نے کراٹے میں بھی میدان مار لیا اور مرد وخواتین کے مقابلوں میں اپنی برتری ثابت کی، کراٹے کے 2 روزہ مقابلے جمنازیم ہال ککری گراؤنڈ لیاری میں منعقد ہوئے جس کا افتتاح پاکستان کراٹے فیڈریشن کے صدر نسیم احمد قریشی نے کیا، افتتاحی تقریب کے مہمان خصوصی صوبائی وزیر کھیل سردار محمد بخش خان مہر تھے۔

تقریب تقسیم انعامات میں صوبائی وزیر آبادی میر ممتاز حسین خان جاکھرانی، ارم خالد، سندھ اولمپک ایسوسی ایشن کے نائب صدر وسیم ہاشمی اور ہما افضال صدر سندھ ویمن کراٹے ایسوسی ایشن نے جیتنے والے کھلاڑیوں اور آفیشلز میں میڈلز، سرٹیفکیٹ اور شیلڈ تقسیم کیں، مردوں کے مقابلوں میں کراچی نے7 گولڈ  2سلوراور 2 برانز میڈلز جیت کر195 پوائنٹس کے ساتھ پہلی پوزیشن حاصل کی، شہید بینظیرآباد نے3 گولڈ، 2 سلور اور5 برانز میڈلز پاکر 100 پوائنٹس کے ساتھ دوسری پوزیشن حاصل کی، سکھر 3 سلور اور5 برانز میڈلز کے ساتھ تیسری پوزیشن حاصل کرنے میں کامیاب رہا، خواتین کے مقابلوں میں بھی کراچی نے 7 گولڈ، 2 سلور میڈلز جیت کر175 پوائنٹس کے ساتھ پہلی پوزیشن  پائی، حیدرآباد 2 گولڈ،  4 سلوراور3 برانز میڈلز اپنے نام کر کے135 پوائنٹس کے ساتھ دوسری پوزیشن پر براجمان ہوا، سکھر نے3 سلور ،6 برانز میڈلز لیکر 80 پوائنٹس کے ساتھ تیسری پوزیشن حاصل کی۔

جوڈو مقابلے؛ اعصام، محمد علی رشید، شہروز رضی اور عرفان نے گولڈ میڈلز قبضے میں کرلیے

سندھ گیمز میں کراچی نے جوڈو مقابلوں میں بھی اپنی اجارہ داری قائم کی، کراچی نے مردوں کے مقابلوں میں 6 گولڈ اور ایک سلور میڈل جیت لیا، این ای ڈی یونیورسٹی کے جمنازیم میں ہونے والے ان مقابلوں میں کراچی کے محمد اعصام، محمد علی رشید، سید مصطفیٰ، محمد شہروز رضی، عرفان اللہ خان اور عبداللہ انفرادی ایونٹس میں گولڈ میڈل جیتنے میں کامیاب ہوئے جبکہ اسرار نے کانسی کا تمغہ پایا، حیدرآباد کو ملنے والا واحد گولڈ میڈل محمد فراز کے نام رہا۔

جوڈو میں خواتین کے مقابلوں میں بھی کراچی کی کھلاڑی چھائی رہیں، وہ 4 گولڈ اور 2 سلور میڈلز پر قابض ہوئیں، انوشا، مریم، صبور اور اسما بروہی نے سونے پر قبضہ جمایا جبکہ ایمان یامین اورکائنات عارف نے چاندی کے تمغے پائے، تقریب تقسیم انعامات کے مہمان خصوصی  سندھ اولمپک ایسوسی ایشن کے  سید وسیم ہاشمی  نے کامیاب کھلاڑیوں میں میڈلز تقسیم کیے، ایونٹ کے نگران محمد علی اور محمد رفیق تھے۔

ٹگ آف وار نمائشی میچ میں وزیراعلیٰ کی ٹیم نے وزیراسپورٹس الیون کو ہرادیا

سندھ گیمز کی اختتامی تقریب میں ٹگ آف وار کا نمائشی میچ بھی شامل تھا، یہ میچ چیف منسٹر اور اسپورٹس منسٹر کی ٹیموں کے درمیان کھیلا گیا جو چیف منسٹر کی ٹیم نے جیت لیا، چیف منسٹر الیون کے کپتان وزیر اعلیٰ سندھ سید مراد علی شاہ تھے۔

کھلاڑیوں میں یاور عباس، محمد نعمان، محمد احمد خان، رضا احمد، شاہزیب عالم، ثنا اللہ، شہزاد، حمزہ احمد، ایم ندیم، اصغر اور عبدالماجد شامل تھے، خالدہ افتخار مینجر، اسسٹنٹ منیجر عامر صدیقی اور ضمیر جعفری کوچ  تھے، اسپورٹس منسٹر الیون کی قیادت وزیر کھیل محمد بخش مہر نے کی، ضیا اللہ خان، ایم سرفراز، اشعر قریشی، مدثر، حمزہ وحید، حیدر، اسد اللہ، وجاہت، حسن علی، ثمامہ طارق، اختر، امیر حمزہ ٹیم کے کھلاڑی  تھے، امبر نذیر منیجر اور عمر شاہین نے کوچ کی ذمہ داری ادا کی، ٹیکنیکل کمیٹی میں محسن علی خان چیئرمین، جاوید اقبال بیگ آرگنائزنگ سیکریٹری، فہمید ضمیر، انتصار حیدر ممبر، کمانڈر محفوظ الحق میچ ڈائریکٹر، عظمت پاشا، شمائلہ رضوان ، طارق خان اور جویریہ ممبر تھے۔

جوجسٹو؛ مینز اور ویمنز ایونٹس میں کراچی نے دھاک بٹھادی، پہلی پوزیشن حاصل کی

کراچی نے سندھ گیمز میں جوجسٹو کے مینز اور ویمنز ایونٹس میں بھی اپنی دھاک بٹھا دی، کراچی  نے مجموعی طور پر 9گولڈ ،ایک سلور اور ایک برانز میڈل جیتا، مردوں کے مقابلوں میں کراچی نے 5 گولڈ میڈلز جیت کر 50 پوائنٹس کے ساتھ پہلی پوزیشن حاصل کی، حیدرآباد نے ایک سلور اور تین برانز میڈلز کے ساتھ دوسری اور لاڑکانہ نے دو سلور اور ایک برانز میڈل جیت کر تیسری پوزیشن پائی، سکھر اور میر پورخاص 1،1 سلور میڈل پر قابض ہوکر مشترکہ طور پر چوتھے نمبر پر رہے۔

کراچی کی خواتین کے جوجسٹو مقابلوں میں 4 گولڈ، ایک سلور اور ایک برانز میڈل جیت کر 53 پوائنٹس کے ساتھ پہلی  ٹرافی اپنے نام کی، حیدرآباد دو گولڈ، تین سلور اور ایک برانز میڈل حاصل کرکے دوسرے نمبر پر رہا، سکھر نے ایک سلور اور تین برانز میڈلز جیت کر تیسری پوزیشن پائی جبکہ بے نظیر آباد کا ایک سلور اور ایک برانز میڈل کے ساتھ چوتھا نمبر رہا، طارق علی  این ای ڈی یونیورسٹی کے جمنازیم ہال میں ہونے والے ان مقابلوں کے آرگنائزر تھے۔

گدھاگاڑی ریس کا انعقاد

سندھ گیمز میں گدھا گاڑی ریس کا بھی انعقاد کیا گیا، جس میں ہرن کا بچہ نامی گدھا پہلی پوزیشن لے اڑا، منفرد ریس میں 15 گدھا گاڑیاں شریک ہوئیں، ریس کو  دیکھنے شائقین کی بڑی تعداد بھی پہنچی، ریس ریلوے اسٹیڈیم، آئی آئی چندریگر روڈ سے شروع ہوئی اور نیٹی جیٹی پل، سلطان آباد، شاہین کمپلیکس سے ہوتی ہوئی اسٹارٹنگ پوائنٹ پر ہی اختتام پذیر ہوئی، ریس میں حصہ لینے والے تمام گدھا گاڑی مالکان کا تعلق لیاری سے تھا۔

غیر معیاری گدے کے استعمال پر ایتھلیٹکس کوچ کو نوٹس جاری

سندھ گیمز میں ایتھلیٹکس مقابلوں  میں غیرمیعاری گدے استعمال کرنے پر صوبائی حکومت نے  سندھ اسپورٹس بورڈ کے ایتھلیٹکس کوچ  عبداللہ چانڈیو کو اظہار وجوہ کا نوٹس جاری کرکے 3 دن میں جواب طلب کرلیا۔

کراچی ایتھلیٹکس ایسوسی ایشن  کے سیکریٹری کی بھی ذمے داری اداکرنے والے عبداللہ چانڈیو پر الزام ہے کہ انھوں نے پی ایس بی کوچنگ سینٹر پر ہائی جمپ کے مقابلوں کے دوران غیر معیاری گدے استعمال کیے جس کے سبب متعدد ایتھلیٹس زخمی بھی ہوئے  جبکہ میڈیا کی جانب سے ہونے والی تشہیر سے آرگنائزنگ کمیٹی کو بھی سبکی کا سامنا کرنا پڑا، مذکورہ نوٹیفکیشن  محکمہ کھیل کے سیکشن افسر ایڈمن مرزا مشتاق بیگ نے جاری کیا ہے۔
|یہ بات مشاہدے میں آئی ہے کہ عالمی سطح کے کھلاڑی اکثر یکساں جسمانی قوت کے مالک ہوتے ہیں، پھر ان میں ہار جیت کا سبب کیا ہوتا ہے، جو شخص جیتتا ہے وہ کیوں جیتتا ہے اور جو ہارتا ہے وہ کس بنیاد پر ہارتا ہے، یہ تھیوری امریکا کے سائنسدانوں کی ایک جماعت کاتحقیق کا موضوع رہی۔

نتیجہ کا حل ڈھونڈنے کیلئے ابتداء میں سائنسدانوں نے عالمی سطح کے بہترین کشتی لڑنے والوں پر تجربات دیکھے، انہوں نے ریسلرز کی عضلاتی طاقت اور ان کی نفسیات کا بھی بغور مشاہدہ کیا، انہوں نے پایا کہ عالمی مقابلوں میں جیتنے والے پہلوان اور ہارنے والے ریسلرز میں ایک خاص فرق ہوتا ہے مگر یہ فرق جسمانی نہیں بلکہ تمام تر نفسیاتی ہے، دراصل پہلوان کی ذہنی حالت اس کے ہار جیت کا فیصلہ کرتی ہے، ماہرین نے پایا کہ ہارنے والوں کے مقابلے میں جیتنے والا زیادہ بااصول ہوتا ہے۔ تجربہ میں بتایا گیا کہ ہارنے والا کھلاڑی مقابلہ سے پہلے ہی بددل اور پریشان تھے جبکہ جیتنے والے پر اعتماد اور مطمئن تھے۔

پاکستان کی سرزمین کو بڑی تعداد میں باصلاحیت کھلاڑی پیدا کرنے کا اعزاز رہا ہے۔ تاریخ شاہد ہے کہ ماضی میں مختلف کھیلوں سے وابستہ ملکی کھلاڑیوں نے بھاری بھرکم تنخواہیں لینے والے ملکی اور غیر ملکی کوچز کی بھر مار اوروسائل کی کمی کے باوجود ایسے کارنامے سرانجام دیئے جس سے پاکستانی عوام کا سر فخر سے بلند ہوتا رہا۔
1994ء میں پاکستان کرکٹ، سکواش، ہاکی اور سنوکر میں عالمی چیمپئن تھا تاہم اب پاکستان کو عالمی سطح پر ہونے والے ایونٹس میں اس تواتر کے ساتھ شکستوں کا سامنا کرنا پڑ رہا ہے جس کی ماضی میں مثال نہیں ملتی۔ ملکی کھیلوں کی تباہی کا اندازہ اس بات سے لگایا جا سکتا ہے کہ پاکستانی کھلاڑی اولمپکس میں گزشتہ 26 برسوں میں ایک بھی ٹائٹل اپنے نام نہیں کر سکے۔

حال ہی میں کامن ویلتھ گیمز آسٹریلیا میں اختتام پذیر ہوئی ہیں، دولت مشترکہ گیمز کا میلہ آسٹریلیا کے نام رہا، میزبان ملک نے 80 گولڈ سمیت مجموعی طور پر 198 میڈلز کے ساتھ پہلی پوزیشن حاصل کی، انگلینڈ 136 میڈلز کے ساتھ دوسرے اور بھارت 86 تمغوں کے ہمراہ تیسرے نمبروں پر رہا، پاکستانی پانچ میڈلز کے ساتھ چوبیسویں نمبر پر ہی جگہ بنا سکا حالانکہ میگا ایونٹ میں کتنے ہی ملکوں کے کھلاڑی ایسے تھے جنہوں نے بھوک، ننگ، افلاس کے باوجود میڈلز جیت کر اپنے ممالک کا نام روشن کیا۔

ان گیمز کے دوران نائیجیریا 24 میڈلز کے ساتھ نویں، جمیکا 27 میڈلز کے ہمراہ 11ویں، کینیا 17کے ساتھ 14ویں، یوگنڈ15ویں، ٹرینیڈاڈ اینڈ ٹوباگو 18ویں، نمیبیا 19ویں، پاپوا نیوگنی 22ویں اور فجی 23ویں نمبر پر رہا۔ اگر اب تک ہونے والی کامن ویلتھ گیمز میں شریک ٹیموں کی کارکردگی کا جائزہ لیا جائے تو آسٹریلیا مجموعی طور پر2415 میڈلز کے ساتھ ٹاپ پر ہے، انگلینڈ 2144 کے ساتھ دوسرے اور کینیڈا 1515 میڈلز کے ساتھ تیسرے نمبر پر ہے۔

بھارت 504 میڈلز کے ساتھ چوتھے نمبر پر ہے، لیکن افسوس صد افسوس پاکستان کی اولمپکس کی طرح ان گیمز میں بھی بہتری آنے کی بجائے مزید تنزلی کا سفر جاری ہے، گولڈ کوسٹ کامن ویلتھ گیمز میں یہ پاکستان کی کی تیسری بد ترین کارکردگی ہے۔ اس سے قبل 1990ء کی آکلینڈ گیمز کے دوران پاکستانی ٹیم ایک بھی میڈلز نہ جیت سکی جبکہ 1998کی وکٹوریہ گیمز میں بھی پاکستان دستہ صرف ایک چاندی کے میڈل کے ساتھ 28ویں نمبر پر رہا۔

پاکستان نے پہلی بار 1954 کی وینکوور کامن ویلتھ گیمز میں شرکت کی اور 6 میڈلز جیت کر12ویں پوزیشن حاصل کی، صرف چار برس کے بعد 1958کی کارڈف گیمز میں پاکستان نے مزید ترقی کرتے ہوئے 10میڈلز کے ساتھ ساتویں پوزیشن حاصل کی، 1962 کی پرتھ دولت مشترکہ گیمز میں پاکستان نے8گولڈ اور ایک سلور میڈل جیت کر کامن ویلتھ گیمز میں شریک ممالک میں سے مجموعی طور پر چوتھی پوزیشن حاصل کی۔

گزشتہ برس کی گیمز میں پاکستان نے 23ویں پوزیشن حاصل کی تھی۔ کامن ویلتھ گیمز میں پاکستان اب تک صرف75میڈلز ہی جیت سکا ہے، ان میں 25گولڈ، 24 سلور اور 26 برونز میڈلز شامل ہیں۔ریسلنگ میں پاکستانی کھلاڑیوں نے سب سے زیادہ 42 میڈلز جیتے ہیں، ان میں21 گولڈ، 11 سلور اور10 برونز میڈلز شامل ہیں۔

ویٹ لیفٹنگ میں پاکستان نے مجموعی طور پر 8میڈلز جیتے ہیں، اس طرح مجموعی طور پر ان گیمز کا جائزہ لیا جائے تو دونوں گیمز نے مل کر50 میڈلز دلوائے ہیں جبکہ باقی گیمز نے مل کر پاکستان کی جھولی میں صرف25 میڈلز ہی جتوائے ہیں۔ سوال یہ پیدا ہوتا ہے کہ جب ریسلنگ اور ویٹ لفٹنگ نے ہی عالمی سطح پر پاکستان کو میڈلز جتوانے ہیں تو پاکستان سپورٹس بورڈ، پاکستان اولمپک ایسوسی ایشن سمیت دوسرے حکومتی ادارے ہاکی سمیت دوسرے گیمز پر ہی اتنا مہربان کیوں ہیں۔

ریسلنگ اور ویٹ لیفٹنگ سے وابستہ کھلاڑیوں کو آخر کیوں نظر انداز کیا جا رہا ہے، کامن ویلتھ گیمز میں واحد گول میڈل جیتنے والے انعام بٹ نے میگا ایونٹ سے قبل 10 لاکھ روپے کی درخواست کی تھی تو حکومت کی طرف سے اس کی یہ اپیل ردی کی ٹوکری کی نذر کیوں کر دی گئی، جمعہ کوپاکستان اولمپکس ایسوسی ایشن کو لاہور میں شیڈول ایک تقریب میں بلا کر کامن ویلتھ گیمز میں میڈلز جیتنے والے 5کھلاڑیوں میں7 لاکھ روپے کی انعامی رقم تقسیم کی گئی۔

سوال یہ پیدا ہوتا ہے کہ کیا کھلاڑی صرف سات لاکھ روپے کی انعامی رقم کے حقدار تھے، پاکستان کرکٹ ٹیم غلطی سے کوئی انٹرنیشنل ایونٹس جیت جائے تو پہلے سے دولت کے انبار میں کھیلنے والے کرکٹرز کو ایوان وزیر اعظم بلا کر ایک، ایک کروڑ روپے انعام دیا جاتا ہے، مخیر حضرات کی طرف سے قیمتی پلاٹس اور مرسیڈیز گاڑیاں الگ سے ملتی ہیں، اب حکومت اور صاحب حیثیت شخصیات خاموش کیوں ہیں، محمد انعام ، محمد بلال، طیب رضا، طلحہ طالب اور نوح دستگیر کو مدعو کر کے انہیں انعام وکرام سے کیوں نہیں نوازا جا رہا ، انہیں سونے کے تاج کیوں نہیں پہنائے جا رہے۔

جب وطن عزیز کے تمام سرکاری و نیم سرکاری اداروں میں کرپشن، لوٹ مار، اقراء پروری کا دور دورہ ہو اور بیوروکریسی ملکی خزانے کو ذاتی خزانہ سمجھ کر دونوں ہاتھوں سے لوٹ رہی ہے تو ایسے میں ہمارے کھیلوں کی تنظیموں کے عہدیدار کسی سے پیچھے کیوں رہیں، آخر وہ بھی تو نہ جانے کیا کیا پاپڑ بیل کر ملکی سپورٹس کی باگ دوڑ سنبھالتے ہیں، اب اگر انہوں نے بین الاقوامی ایونٹس کو جواز بنا کر دنیا بھر کے سیر سپاٹے نہیں کرنے، کھیلوں کے نام پر ٹی اے ڈی اے وصول نہیں کرنا تو ان پرکشش سیٹوں پر براجمان رہنے کاان کا آخرکیا جواز رہ جاتا ہے۔

کہتے ہیں کہ جب نیت میں ہی کھوٹ ہو تو نتائج بھی اسی کے مطابق ملتے ہیں، جامع حکمت عملی اور بھر پور تیاریوں کے بغیر گولڈ کوسٹ جانے والے پاکستانی کھلاڑیوں میں سے پانچ پلیئرز کا میڈلز حاصل کرنا جانا بھی کسی معجزے سے کم نہیں ہے۔
|مصباح الحق اور یونس خان کی ریٹائرمنٹ کے بعد چیمپئنز ٹرافی کی فتح کا سہرا سجانے والے سرفراز احمد کو ٹیسٹ کرکٹ میں قومی ٹیم کی قیادت کا تاج بھی پہنا دیا گیا۔

ناتجربہ کار کپتان اور کھلاڑیوں کا پہلا امتحان گزشتہ سال یواے ای میں سری لنکا کے خلاف سیریز میں ہوا، توقع کی جارہی تھی کہ پاکستان ٹیم اپنی پسندیدہ شکار گاہ میں کمزور حریف کو زیر کرنے میںکامیاب ہو جائے گی لیکن نتیجہ مایوس کن رہا،پہلے ٹیسٹ میں 136کا ہدف بھی پہاڑ بن گیا اور 21رنز سے ناکامی کا منہ دیکھنا پڑا،دوسرے میں 317کا تعاقب کرتے ہوئے اسد شفیق کی سنچری کے باوجود گرین کیپس 248 پر ڈھیر ہوگئے۔

گزشتہ ناکام تجربات کی طویل فہرست مرتب کرنے کے بعد اس سیریز میں بھی پاکستان نے سمیع اسلم اور شان مسعود کی صورت میں نئی اوپننگ جوڑی آزمائی،پہلے ٹیسٹ کی پہلی اننگز میں سنچری شراکت کے بعد دونوں ٹیم کو اچھا آغاز فراہم کرنے میں ناکام رہے، اظہر علی، اسد شفیق اور حارث سہیل گرچہ 40سے زائد کی اوسط سے رنز بنانے والے 3بیٹسمین تھے لیکن ان میں سے کوئی بھی مواقع ہونے کے باوجود ذمہ داری قبول کرتے ہوئے نتیجہ ٹیم کے حق میں کردینے والی اننگز نہیں کھیل پایا۔
سینئرز نے ایک آدھ اننگز کے سوا توقعات کا بوجھ نہیں اٹھایا تو بابراعظم اور ٹیل اینڈرز بھی حوصلہ ہارتے رہے، اپنی پسندیدہ کنڈیشنز میں رنگنا ہیراتھ اور دلروان پریرا کے سامنے ہتھیار ڈال دینے والی ٹیم کو انجریز سے بھی پریشانی ہوئی،حسن علی ایک میچ کھیل پائے،محمد عامر دوسرے کے لیے بھی میدان میں اترے لیکن ایک وکٹ حاصل کرتے ہی ہمت جواب دے گئی، یاسرشاہ16اور محمد عباس 8وکٹوں کے ساتھ نمایاں رہے۔

ناکام تجربات کی وجہ سے سیریز اور اعتماد گنوا دینے والی پاکستان ٹیم کو اب آئرلینڈ اور انگلینڈ کی مشکل کنڈیشنز میں ٹیسٹ میچز کا چیلنج درپیش ہے، سکواڈ میں کئی نئے چہروں کی شمولیت مسلسل خطرے کی گھنٹی بجا رہی ہے،منتخب پلیئرز میں 4اوپنرز اظہر علی، سمیع اسلم، امام الحق اور فخرزمان شامل ہیں، تجربہ کار اسد شفیق کو بیٹنگ کا بوجھ بانٹنا ہے، حارث سہیل کی ثابت قدمی کا بھی امتحان ہوگا۔

ٹی ٹوئنٹی اور ون ڈے میں کامیاب بابر اعظم سری لنکا کے خلاف ٹیسٹ سیریز میں ناکامیوں کا داغ دھونے اور اس فارمیٹ میں اپنی افادیت ثابت کرنے کی فکرمندی کے ساتھ میدان میں اتریں گے، امام الحق کی طرح سعد علی اور گزشتہ ٹور میں کوئی میچ کھیلے بغیر واپس آنے والے عثمان صلاح الدین کو بھی ٹیسٹ ڈیبیو کا انتظار ہے، فہیم اشرف کو طویل فارمیٹ میں بطور بولنگ آل اؤنڈر اپنی صلاحیتیں منوانے کا چیلنج درپیش ہے،حسن علی انگلینڈ میں چیمپئنز ٹرافی تو محمد عامر بھارت کے خلاف فائنل کے ہیرو تھے۔

دونوں انگلش کنڈیشز کا فائدہ اٹھانے کے لیے موزوں بولرز شمار کئے جاسکتے ہیں، سمر سیٹ کی جانب سے کاؤنٹی کرکٹ کھیلنے والے محمد عباس کا تازہ تجربہ ٹیم کے کام آسکتا ہے، راحت علی طویل عرصہ بعد قومی سکواڈ میں واپس آئے اور اچھے ردھم میں ہیں۔

2016ء کے دورۂ انگلینڈ میں سپن کا جادو جگانے والے یاسر شاہ کی انجری پاکستان کے لیے بہتر بڑا دھچکا ہے، ویسٹ انڈیز کے خلاف واحد ٹیسٹ میں ملک کی نمائندگی کرنے والے شاداب خان واحد سپیشلسٹ سپنر کے طور پر سکواڈ میں شامل کئے گئے ہیں، ضرورت پڑنے پر کپتان سرفراز احمد کو حارث سہیل، اظہرعلی اور اسد شفیق جیسے پارٹ ٹائم سپنرز کے ساتھ کام چلانا ہوگا۔

آئرلینڈ کی ٹیم ٹیسٹ سٹیٹس پانے کے بعد اپنی تاریخ کا پہلا میچ پاکستان کے خلاف کھیل رہی ہے۔ گزشتہ ٹور میں گرین شرٹس میزبان ملک کی سخت سردی میں کھیلے جانے والے ون ڈے میچز میں بیٹنگ مسائل کا شکار رہے تھے،اس بار ہوا میں خنکی اور بھی زیادہ ہوگی، ہلکی پھلکی بارش بھی ہوگئی تو میڈیم پیسرز کو بھی آسانی سے کھیلنا دشوار ہوجائے گا،قبل ازوقت انگلینڈ پہنچ کر وارم اپ میچز کا موقع ملنے کی وجہ سے بولرز تو شاید کنڈیشنز کا فائدہ اٹھانے میں کامیاب ہوجائیں لیکن بیٹنگ لائن کے لیے خصوصی پلاننگ کی ضرورت ہوگی۔

انگلینڈ میں پاکستان نے گزشتہ سیریز 2-2سے برابر کرتے ہوئے اپنی تاریخ میں پہلی بار عالمی رینکنگ میں ٹاپ پر جگہ بنائی اور کپتان مصباح الحق نے قذافی سٹیڈیم لاہور میں آئی سی سی چیف ڈیو رچرڈسن سے گرز بھی وصول کیا،تاہم اس بارسرفراز احمد وسائل اور تجربے کی کمی محسوس کریں گے، گزشتہ سیریز میں لیگ سپن پر انگلش ٹیم کی کمزوریوں کا فائدہ اٹھانے والے یاسر شاہ سکواڈ کے ہمراہ نہیں ہیں۔

بیٹنگ میںاہم ستون کا کردار ادا کرنے والے یونس خان اور مصباح الحق بھی نہیں، اظہر علی اور اسد شفیق کوان کی جگہ لیتے ہوئے جونیئرز کی بھی رہنمائی کرنا تھی لیکن سری لنکا کے خلاف سیریز میں انہوں نے ایک آدھ اننگز کے سوامایوس کرتے ہوئے ٹیم کی کشتی بیچ منجھدار چھوڑ دی، ٹیسٹ کرکٹ میں قطعی مختلف بیٹسمین نظر آنے والے بابر اعظم سری لنکا کے خلاف دونوں ٹیسٹ میچز میں مجموعی طور پر صرف 39رنز بناسکے تھے، اگر آئرلینڈ اور انگلینڈ کے خلاف بھی ٹیم پر بوجھ ثابت ہوئے تو سرفراز احمد کی مشکلات میں اضافہ ہوگا۔

حارث سہیل میں اچھا ٹمپرامنٹ نظر آرہا ہے لیکن انہیں ایک بار سیٹ ہونے کے بعد سنچری، ڈیڑھ سواور ڈبل سنچری تک جانے کی سوچ لئے میدان میں اترنا ہوگا،اظہر علی کے ساتھ سمیع اسلم کو اوپنر بھیجنے کا اشارہ ہیڈ کوچ مکی آرتھر نے دیا تھا،فخرزمان کو مڈل آرڈر میں کھلانے کا تجربہ بھی زیرغور ہے،یہ فیصلہ انتہائی اہمیت کا حامل ہوگا کیونکہ ماضی میں انگلش کنڈیشنز میں بیشتر پاکستانی اوپنرز کی کارکردگی قابل رشک نہیں رہی۔

ٹیسٹ کرکٹ میں اگر ٹاپ اور مڈل آرڈر میں سے کم از کم ایک ایک بیٹسمین بھی بڑی اننگز کھیلنے میں کامیاب رہے تو دیگر بیٹسمینوں کے ساتھ چھوٹی بڑی شراکتوں سے معقول مجموعہ سکور بورڈ پر سجایا جا سکتا ہے، پاکستان ٹیم مینجمنٹ نے ٹاپ آرڈر کی ناکامی کا خدشہ پیش نظر رکھتے ہوئے مڈل آرڈر کے ساتھ ٹیل اینڈرز کو بھی تربیتی کیمپ کے دوران خوب نیٹ پریکٹس کروائی ہے۔

بولرز کو بھی مزاحمت کے لیے تیار کرنا اچھی بات ہے لیکن میچز میں فتوحات کے لیے نہایت ضروری ہوگا کہ اظہر علی اور اسد شفیق ماضی کے تجربے کا بھرپور فائدہ اٹھاتے ہوئے نہ صرف خود کریز پر استقامت کا مظاہرہ کریں بلکہ جونیئرز کو بھی انگلش بولرز کے چیلنج کا سامنا کرنے کے لیے تیار کریں، کپتان سرفراز احمد کی کیپنگ کے علاوہ ایک سینئر بیٹسمین کے طور پر کارکردگی بھی ٹیم کا حوصلہ جوان رکھنے میں معاون ثابت ہوسکتی ہے۔

انگلینڈ کے گزشتہ ٹورز میں پاکستان کی فیلڈنگ کے بھی مسائل سامنے آئے ہیں، خاص طور پر سلپ میں کیچز ڈراپ ہوتے رہے ہیں، سپاٹ فکسنگ کیس میں5سال کی پابندی ختم ہونے کے بعد پہلی ٹیسٹ سیریز میں ہی محمدعامر کی گیندوں پر کیچ ڈراپ ہوئے،دیگر پیسرز بھی فیلڈرز کی غفلت کے متاثرین میں شامل تھے۔

چیف سلیکٹر انضمام الحق نے ناتجربہ کار سکواڈ منتخب کرنے کاایک جواز یہ پیش کیا ہے کہ ورلڈکپ 2019کی تیاری کے لیے نوجوان کرکٹرز کو انگلش کنڈیشنز میں کھیلنے کا موقع دینا چاہتے ہیں،دنیا کی کوئی ٹیم بھی ون ڈے کرکٹ کی تیاری کے لیے طویل فارمیٹ کے سپیشلسٹ کرکٹرز کا انتخاب نہیں کرتی،کئی ملکوں کے تو کپتان بھی الگ الگ ہیں،اسی طرٖح ون ڈے سکواڈ کے لیے موزوں ہر کھلاڑی ٹیسٹ کرکٹ بھی نہیں کھیل سکتا،ماضی میں پاکستان نے یونس خان کو کئی بارون ڈے میںکم بیک کروایا لیکن یہ تجربہ ناکام رہا۔

بابر اعظم باصلاحیت ہونے کے باوجود محدود اوورز کی کرکٹ میں کارکردگی کا گراف ٹیسٹ میچز میں برقرار نہیں رکھ پائے،اس لئے چیف سلیکٹر کی یہ منطق کسی کو ہضم نہیں ہورہی،اگر ورلڈکپ کے لیے قومی کرکٹرز کو انگلینڈ کی کنڈیشنز کا تجربہ دلانا بھی مقصود ہے تو اس کے لیے کھلاڑیوں کو دیگر ملکوں کی لیگز کے بجائے کاؤنٹی کرکٹ میں محدود اوورز کے میچز کھیلنے کے لیے بھجوایا جائے تو مناسب ہوگا،آئرلینڈ اور انگلینڈ میں ٹیسٹ میچز کے دوران خلاف مزاج دفاعی کرکٹ کھیلنے والوں کا نیچرل کھیل خراب ہونے کا خدشہ رد نہیں کیا جاسکتا۔

بہرحال حالیہ ٹور کے وارم اپ میچز پاکستان ٹیم کی مینجمنٹ اور کھلاڑیوں کے لیے اپنی صلاحیتیں جانچنے اور صفیں درست کرنے کا اچھا موقع ہیں، ناتجربہ کار ہتھیاروں کی موجودگی میں ٹور سلیکشن کمیٹی کو ٹیم کمبی نیشن کے حوالے سے بھی کئی فیصلے کرنا ہیں، ان میں سب سے اہم اوپننگ جوڑی اور پلیئنگ الیون میں شامل ہوئے تو فخرزمان کے بیٹنگ نمبر کا ہے، کپتان سرفراز احمد نے تو کسی سپیشلسٹ سپنر کے بغیر بھی میدان میں اترنے کا اشارہ دیا ہے لیکن ماضی میں یاسر شاہ کی کامیابی کو دیکھتے ہوئے شاداب خان کو ڈراپ کرنا بہتر فیصلہ نہیں ہوگا۔
|لاہور: ینگ پاکستانی بریگیڈ مضبوط انگلش قلعہ فتح کرنے کے لیے تیار ہے جب کہ کپتان سرفراز احمد کا کہنا ہے کہ ٹیم میں کئی نوجوان کھلاڑی شامل ہونے کے باوجود تینوں ٹیسٹ میں کامیابی کے لیے پُرعزم ہیں۔

دورۂ آئرلینڈ اور انگلینڈکیلیے منتخب کرکٹرز کی ٹریننگ کے تیسرے اور آخری روز ٹارگٹ میچ کھیلا گیا، مشکل کنڈیشنز میں3ٹیسٹ میچز کی تیاری کیلیے ہر بیٹسمین کو45 منٹ کریز پر رہنے کا ٹاسک ملا، بولرزکو6، 6اوورز کرنا تھے، فخرزمان 22 منٹ بعد آؤٹ ہوئے تو اظہر علی، اسد شفیق،بابر اعظم، حارث سہیل اور دیگر بیٹسمینوں کو بھی نیٹ پر بلایا گیا،بولرز نے وکٹیں اڑانے جبکہ بیٹسمینوں نے بچانے کیلیے پوری جان لڑائی تاہم بیٹسمین ثابت قدم رہے،1،2کے سوا کسی نے وکٹ نہیں گنوائی۔

ہیڈ کوچ مکی آرتھر اور معاون اسٹاف خامیوں کی نشاندہی کرتے نظر آئے، میدان میں گذشتہ روز کی بانسبت گرمی زیادہ لیکن مجموعی طور پر موسم خوشگوار تھا، کپتان سرفراز احمد، اظہر علی، سمیع اسلم، فخرزمان، امام الحق، اسد شفیق، حارث سہیل، بابر اعظم ، عثمان صلاح الدین،سعد علی، شاداب خان ،فہیم اشرف، محمدعامر، حسن علی اور راحت علی پر مشتمل قومی اسکواڈ اتوار اور پیر کی درمیانی شب روانہ ہوگا، کاؤنٹی کرکٹ کھیلنے میں مصروف محمد عباس انگلینڈ میں ہی دیگر کرکٹرز کو جوائن کریں گے۔
یادر ہے کہ آئرش ٹیم اپنی تاریخ کا پہلا ٹیسٹ11سے 15مئی تک ڈبلن میں مہمان پاکستان کیخلاف کھیلے گی، انگلینڈ سے 2ٹیسٹ پر مشتمل سیریز 24 مئی کو لارڈز میں شروع ہوگی، طویل فارمیٹ کے دوسرے میچ کا آغاز یکم جون سے لیڈز میں ہونا ہے۔

دوسری جانب قومی کرکٹ ٹیم کے کپتان سرفراز احمد نے کہا ہے کہ انگلش کنڈیشنز ہمیشہ مشکل ہوتی ہیں، 2016 کاگذشتہ ٹور جون میں شروع ہوا تھا،اس بار ہم نسبتاً پہلے جا رہے ہیں،یونس خان اور مصباح الحق جیسے سینئرز کی خدمات بھی حاصل نہیں،ٹیم تھوڑی ناتجربہ کار ہے، البتہ ہم کھلاڑیوں کو اعتماد دینے کی پوری کوشش کررہے ہیں،انگلینڈ میں قبل ازوقت جانے اور ٹور میچ کھیل کر کنڈیشنز سے بہتر انداز میں ہم آہنگ ہونے کا موقع بھی ملے گا۔

سرفراز احمد نے کہا کہ کئی نوجوان کھلاڑی شامل ہونے کے باوجود تینوں ٹیسٹ میں کامیابی کیلیے پُرعزم ہیں،نئے کرکٹرز کو بھی اچھی طرح معلوم ہے کہ بڑے پلیٹ فارم پر کارکردگی دکھانے سے انھیں اپنا انٹرنیشنل کیریئر آگے بڑھانے میں مدد ملے گی،انھوں نے کہا کہ عثمان صلاح الدین ٹیم کیساتھ رہے ہیں،سعد علی نے ڈومیسٹک کرکٹ میں اچھی کارکردگی دکھائی ہے، امید ہے کہ دونوں اچھا کھیل پیش کریں گے۔

سری لنکا کیخلاف ٹیسٹ سیریز میں ناقص پرفارمنس کے باوجود انگلینڈ میں جیت کی توقعات وابستہ کرنے کے سوال پر سرفراز احمد نے کہا کہ کنڈیشنز مختلف ضرور ہیں لیکن ٹور کی تیاری کیلیے کرکٹرز نے بہت محنت کی ہے، بیٹنگ اور بولنگ میں مہارت بہتر بنانے کیلیے کام ہوا، امید ہے کہ اچھے نتائج برآمد ہوں گے۔

صرف ایک نوجوان اسپنر پر سارا بوجھ ڈالنے کے سوال پر انھوں نے کہا کہ یاسر شاہ فٹ ہوتے تو انھیں لے کر جاتے، شاداب خان کے پاس لیگ اسپن اور گگلی دونوں ورائٹیز ہیں اسی لیے انھیں منتخب کیا، برطانیہ میں سردی بہت ہے، یہ بھی دیکھنا ہوگا کہ اسپنر کوکھلانے کی ضرورت بھی ہے یا نہیں،حارث سہیل اور اسد شفیق بھی بطور سلو بولرز ٹیم کے کام آسکتے ہیں۔

کپتان نے کہا کہ پیس بیٹری سمیت پاکستانی بولنگ لائن بہت اچھی ہے،بیٹسمین اگر 200رنز بھی بنا لیں تو بولرز حریف ٹیم کو دباؤ میں لا سکتے ہیں۔

ایک سوال پر سرفراز احمد نے کہا کہ آئرلینڈ کو ہوم کنڈیشنز میں آسان حریف نہیں سمجھا جا سکتا،میزبان ٹیم میں کاؤنٹی میچزکا تجربہ رکھنے والے سینئرز موجود ہیں،ٹیسٹ میچ میں اچھا مقابلہ ہوگا۔
|ڈھاکا:  بنگلہ دیش میں کرکٹرز کے فٹبال کھیلنے پر پابندی کا مطالبہ سامنے آگیا۔اس کی وجہ بہت سے کھلاڑیوں کا انجرڈ ہونا ہے۔ 

چیف سلیکٹر منہاج العابدین نے کہا کہ کرکٹرز کے فٹبال کھیلنے پر پابندی ہونی چاہیے کیونکہ اسی وجہ سے ہمارے کئی کھلاڑی انجرڈ ہوئے ہیں، ٹیم مینجمنٹ کو اس مسئلے پر دھیان دینا چاہیے۔

یاد رہے کہ وکٹ کیپر بیٹسمین مشفیق الرحیم فرسٹ کلاس ایونٹ کے دوران وارم اپ سیشن میں فٹبال کھیلتے ہوئے ٹخنے کی انجری میں مبتلا ہوگئے تھے، اس سے پہلے ناصر حسین بھی فٹبال میچ کے دوران ہی گھٹنے کی انجری کا شکار ہوئے جس کی وجہ سے انھیں اب سرجری کے عمل سے گزرنا پڑرہا ہے۔
|کراچی: پی سی بی کی عدم دلچسپی کے سبب مشتاق احمد دیگر آپشنز دیکھنے پر مجبور ہو گئے تاہم ہیڈ کوچ نیشنل کرکٹ اکیڈمی کا کہنا ہے کہ رواں ماہ معاہدہ ختم ہو جائے گا مگر اب تک کسی نے توسیع کیلیے بات نہیں کی،انھوں نے اس تاثر کو رد کردیا کہ اپنے دور میں زیادہ اسپنرز منظرعام پر نہیں لا سکے۔

تفصیلات کے مطابق ہیڈ کوچ نیشنل کرکٹ اکیڈمی مشتاق احمد کا پی سی بی کے ساتھ معاہدہ رواں ماہ ختم ہو جائے گا، اب تک اس میں توسیع کیلیے سابق ٹیسٹ اسپنر سے حکام نے کوئی رابطہ نہیں کیا، عدم دلچسپی دیکھ کر ہی مشتاق نے دیگر آپشنز پر غور شروع کر دیا ہے، نمائندہ ’’ایکسپریس‘‘ سے بات چیت کرتے ہوئے سابق لیگ اسپنر نے کہا کہ پی سی بی کے ساتھ میرا معاہدہ رواں ماہ ختم ہونے والا ہے اس لیے مجھے مستقبل کیلیے کوئی کام تو تلاش کرنا ہی ہے، میرے ایجنٹ نے سری لنکن بورڈ سے بات کی میرا براہ راست کوئی رابطہ نہیں ہوا، درحقیقت میرے پاس2،3 آفرز موجود ہیں، سب کا جائزہ لے کر ہی کوئی فیصلہ کروں گا۔

اس سوال پر کہ پاکستان کرکٹ بورڈ نے معاہدے میں توسیع کیلیے کیا کوئی بات نہیں کی؟ مشتاق احمد نے کہا کہ مجھ سے کسی نے کچھ نہیں کہا، البتہ اگر حکام چاہیں کہ میں کام جاری رکھوں تو اس حوالے سے بات چیت کے بعد ہی کوئی فیصلہ کروں گا۔ اس الزام پر کہ بطور ڈائریکٹر اکیڈمیز وہ ٹیم کیلیے زیادہ اسپنرز تیار نہ کر سکے مشتاق احمد نے کہا کہ میری رہنمائی سے 2 برس میں 4،5 نوجوان پاکستان کی نمائندگی میں کامیاب رہے۔
شاداب خان کو کوئی پوچھتا نہ تھا وہ بطور بیٹسمین کیمپ میں آیا میری کوچنگ سے وہ آج اتنا اچھااسپنر بنا، یاسر شاہ کو رائونڈ دا وکٹ بولنگ نہیں آتی تھی میں نے ہی سکھائی، پیسر شاہین شاہ آفریدی بھی مجھے اپنا مینٹور سمجھتا ہے، بیشتر نوجوان پلیئرز ہر ٹور میں فون پرمجھ سے مشورے لیتے ہیں جس سے انھیں اپنا کھیل اچھا کرنے میں مدد ملتی ہے۔ انھوں نے کہا کہ ہر کسی کو ایک ہی ترازو میں نہیں تولنا چاہیے،جو کام کرنے والے لوگ ہیں انھیں عزت دیں، میری عادت نہیں کہ میڈیا میں آ کر اپنی کامیابیوں کا ڈھنڈورا پیٹتا رہوں حالانکہ میں نے بطور کوچ بھی پاکستان کرکٹ کیلیے بہت کچھ کیا ہے۔
|لاہور / گوجرہ:  یوتھ اولمپکس کے ایشین ہاکی کوالیفائرز کیلیے 9 رکنی قومی ہاکی اسکواڈ کا اعلان کر دیا گیا۔ وقاص احمد کپتان اور محب اللہ نائب کپتان ہوں گے، دیگر کھلاڑیوں میں اویس ارشد گول کیپر، علی رضا، مرتضیٰ یعقوب، جنید رسول، محسن خان، ذوالقرنین، حماد انجم شامل ہیں۔ اسٹینڈ بائی پلیئرز میں محمد عبداللہ، عبدالرحمان، اویس امین، ابرار احمد شامل ہیں۔

ایونٹ کا انعقاد 25 سے 29 اپریل تک تھائی لینڈ کے شہر بنکاک میں ہو گا۔ ایونٹ میں شریک 11 ٹیموں میں سے ٹاپ 2 ٹیمیں ارجنٹائن کے شہر بیونس آئرس میں 6 اکتوبر سے 18 اکتوبر تک شیڈول یوتھ اولمپکس میں ایشیا کی نمائندگی کریں گی۔قومی ٹیم 22اپریل کو بنکاک کیلیے اڑان بھرے گی، انڈر18یوتھ ٹیم کے ہیڈ کوچ و سابق کپتان قومی ہاکی ٹیم اولمپیئن محمد عثمان نے میڈیا سے خصوصی گفتگوکرتے ہوئے کہا کہ تمام منتخب پلیئرز اچھاکھیل پیش کرکے یوتھ اولمپکس کیلئے کو الیفائی کریں گے۔

نوجوان پلیئرزہمارا مستقبل ہیں اور پاکستان ہاکی کو بام عروج پر لے جانے کیلیے اپنی صلاحیتوں کا بھرپور استعمال کر یں گے، انھوں نے کہاکہ پاکستان ہاکی فیڈریشن قومی کھیل ہاکی کی ترقی کیلیے بھرپورکردارادا کررہی ہے جس کی وجہ سے قومی کھیل میں بہتری آرہی ہے، حکومت قومی کھیل ہاکی کی بھرپورسرپرستی کر ے تومستقبل قریب میں قومی ہاکی ٹیم اپنا کھویا ہوا مقام حاصل کر لے گی۔ پاکستان میں ہاکی کے ٹیلنٹ کی کمی نہیں، ضرورت اس امر کی ہے کہ قومی ہاکی ٹیم کے انتخاب کے موقع پرپلیئرزکا باریک بینی سے جائزہ لیاجائے تو کوئی وجہ نہیں کہ پاکستان دنیا میں ہاکی کی سربلندی کیلیے اعلیٰ مقام حاصل نہ کر سکے۔ ہاکی کے کھلاڑیوں کی حوصلہ افزائی کیلئے عوام کو بھی گرائونڈزمیں آنا پڑے گا۔
|نئی دہلی: بھارتی خاتون باکسر میری کوم نے کھیل سے ریٹائرمنٹ کا امکان یکسر مسترد کردیا، انھوں نے گذشتہ دنوں کامن ویلتھ گیمز میں گولڈ میڈل جیت کر اپنے ناقدین کو خاموش کرایا ۔

پانچ بار امیچر ورلڈ چیمپئن شپ ٹائٹلز اور 2012لندن اولمپکس گیمز میں برانز میڈل جیتنے والی میری کوم کی نگاہیں اب ٹوکیو گیمز 2020 میں گولڈ میڈل پانے پر لگی ہوئی ہیں، آسٹریلیا سے وطن واپسی پر ان کا پُرتپاک استقبال کیاگیا.

بھارتی میڈیا سے گفتگو میں میری کوم نے کہا کہ میں نے کبھی ریٹائرمنٹ لینے کی بات نہیں کی، یہ صرف افواہیں ہیں اور میں نے بھی جب یہ سنا تو مجھے بڑی حیرت ہوئی تھی، اولمپک گولڈ میڈل جیتنا ابھی بھی میرا خواب ہے۔
|لاہور: انضمام الحق نے بابر اعظم پر توقعات کا بوجھ لاد دیا،چیف سلیکٹر کا کہنا ہے کہ نوجوان بیٹسمین کی کارکردگی پر نظریں ہوںگی،محدود اوورز کی کرکٹ میں کارکردگی ٹیسٹ میچز میں نہ دہرا پائے تو سوچنا پڑے گا۔

تفصیلات کے مطابق بابر اعظم محدود اوورز کی کرکٹ میں میں تو بہترین بیٹنگ کا مظاہرہ کرنے میں کامیاب ہوئے لیکن ٹیسٹ میں ایسی بیٹنگ دیکھنے میں نہیں آئی،نوجوان بیٹسمین کی طویل فارمیٹ میں مایوس کن پرفارمنس کا اندازہ اس بات سے لگایا جا سکتا ہے کہ گذشتہ سال 6ٹیسٹ کی12اننگز میں 16.72کی معمولی اوسط سے صرف 184 رنز بنائے،ان میں صرف 2ففٹیز شامل تھیں، 5اننگز میں تو انھیں کھاتہ کھولنے کا بھی موقع نہیں ملا، پی ایس ایل تھری میں5 اور ویسٹ انڈیز کے خلاف ٹی ٹوئنٹی سیریز میں2نصف سنچریاں بنانے والے بابر اعظم کو دورئہ انگلینڈ میں ٹیسٹ میچز کیلیے اسکواڈ میں شامل رکھا گیا ہے۔ایک انٹرویومیں اس حوالے سے سوال پر چیف سلیکٹر انضمام الحق نے کہا کہ طویل فارمیٹ میں بابر اعظم کی پرفارمنس صلاحیتوں کی غماضی نہیں کرتی، وہ عالمی ٹی ٹوئنٹی رینکنگ میں نمبر ون اور ون ڈے کے ٹاپ بیٹسمینوں میں شامل ہیں لیکن گذشتہ 11ٹیسٹ میں اس کارکردگی کا مظاہرہ نہیں کرپائے۔

دورئہ انگلینڈ کیلیے منتخب کرنے کا دبائو سلیکٹرز کے ساتھ خود نوجوان بیٹسمین پر بھی ہے،اگر وہ کارکردگی دکھانے میں کامیاب نہ ہوئے تو سوچنا پڑے گا۔ انضمام الحق نے ایک بار پھرکہا کہ منتخب نہ ہونے والوں کو مایوس ہونے کی بات نہیں، کیمپ میں بلائے جانے والے کرکٹرزکا ایک پول ہے، ضرورت پڑنے پر فواد عالم سمیت کسی کو بھی طلب کیا جاسکتا ہے،آگے چل کر بڑی ٹیموں کیخلاف کئی سیریز ہیں،موجودہ اسکواڈ میں شامل کیے جانے والے کھلاڑیوں کی کارکردگی کا جائزہ لینے کے ساتھ حریف کی قوت اور کنڈیشنز کو مد نظر رکھتے ہوئے آئندہ ٹیم میں کسی کو بھی موقع دے سکتے ہیں۔
|لندن:  چمکتے ڈالرز سے نوجوان کرکٹرز کی آنکھیں چندھیا گئیں، ٹوئنٹی 20 لیگز کی محبت میں قومی وردی بھی بوجھ دکھائی دینے لگی، کھلاڑیوں کی اکثریت نے نیشنل معاہدوں پر پیسہ لیگز کے کنٹریکٹس کو ترجیح دے دی، فیڈریشن آف انٹرنیشنل کرکٹرز ایسوسی ایسوسی (فیکا) نے بھی نئی نسل کے تیور سے متعلق خبردارکردیا۔

تفصیلات کے مطابق فیکا کی جانب سے پاکستان اور بھارت کے سوا دنیا بھر کے 300 کرکٹرز سے کیے جانے والے سروے کے بعد خبردار کیاکہ نوجوان کھلاڑیوں کی اکثریت کو قومی ٹیم کی نمائندگی میں کوئی دلچسپی نہیں بلکہ وہ ایک سے دوسری ٹوئنٹی 20 لیگز میں کھیلنے کو آمادہ دکھائی دیتے ہیں۔ فیکا کی جانب سے جاری اس رپورٹ کا عنوان ’منظرنامے کی تبدیلی‘ ہے، ویب سائٹ ’’کرک انفو‘‘کے مطابق اس میں بتایا گیا ہے کہ کیسے کھلاڑی پُرکشش معاہدوں کی وجہ سے کرکٹ کے روایتی راستے کو چھوڑ رہے ہیں۔ رپورٹ میں کہا گیاکہ اس وقت روایتی ماڈل انتہائی خطرے میں ہے کیونکہ کھلاڑیوں کے پاس اب زیادہ آپشنز موجود ہیں، ڈومیسٹک اور انٹرنیشنل لیول پر دنیا بھر میں کرکٹرزسالانہ کنٹریکٹس میں عدم دلچسپی کا اظہار کررہے ہیں، پہلے ہی یہ چیزیں دیکھنے کو مل رہی ہیں کہ کئی ٹاپ پلیئرز اپنی متعلقہ ٹیموں کو مستقل بنیادوں پر دستیاب نہیں ہوتے۔ فیکا نے اپنی رپورٹ میں واضح کیا کہ نوجوان کھلاڑیوں کی بڑی تعداد دنیا بھر میں کھیلی جانے والی لیگزمیں ہی شرکت سے خوش ہے۔

وہ فری ایجنٹس کی طرح ایک سے دوسری لیگ کھیلنا پسند کرتے ہیں، اس سے انھیں کم وقت اور کم محنت کے عوض زیادہ دولت کمانے کا موقع ملتا ہے۔ویسٹ انڈیز کے متعدد کھلاڑی پہلے ہی خود کو فری لانس ڈیکلیئر کرچکے ہیں، گذشتہ برس مچل میک کلینگن نے نیوزی لینڈ کرکٹ کا معاہدہ ٹھکرا دیا تھا، حال ہی میں انگلش کرکٹرز عادل رشید اور الیکس ہالز نے کاؤنٹی لیول پر خود کو صرف سفید بال کی کرکٹ تک محدود کردیا ہے۔ سروے میں کھلاڑیوں نے اپنے بورڈز کی پالیسیوں، غیرمتوازن شیڈول اور دیگر معاملات پر ناخوشی ظاہر کی۔ فیکا کے ایگزیکٹیو چیئرمین ٹونی آئرش نے صورتحال کوتناؤ سے بھرپور قرار دیتے ہوئے کہا کہ کھلاڑیوں کے پاس اپنے محدود پروفیشنل کیریئر میں اب زیادہ آپشنز موجود ہیں، دوسری جانب ملکی بورڈز کو اس ٹیلنٹ کے اخراج کا سامنا ہے جس کے بارے میں وہ دعویٰ کرتے ہیں کہ انھوں نے اس میں سرمایہ کاری کی، بہت سے ممالک میں ٹینشن بڑھ چکی اور مستقبل میں اس میں اضافہ ہوگا۔
|لاہور: محمد حفیظ ایک بار پھر بولنگ ایکشن ٹیسٹ کی آزمائش سے گزر گئے،آئی سی سی کی نامزد لفبرا یونیورسٹی میں گیندیں کرواکے ڈیٹا ریکارڈ کرلیا گیا، نتیجہ 14روز بعد سامنے آئے گا۔

تفصیلات کے مطابق محمد حفیظ کا بولنگ ایکشن پہلی بار2005 میں رپورٹ ہوا، نومبر 2014میں نیوزی لینڈ کیخلاف ٹیسٹ سیریز میں دوسری بار وہ شکوک کی زد میں آئے، اپریل 2015میں کلیئرنس کے 2 ماہ بعد ہی گال ٹیسٹ میں دوبارہ ایکشن کی رپورٹ ہو گئی، یوں ایک سال کی پابندی لگ گئی، مدت پوری کرنے کے بعد کلیئر ہوئے تو گذشتہ سال نومبر میں سری لنکا سے ون ڈے سیریز میں دھر لیے گئے،آل رائونڈر کا اسٹیٹس چھننے کے بعد حفیظ ٹیم کے بھی غیر مستقل رکن بن گئے، ہیڈ کوچ مکی آرتھر واضح طور پر کہہ چکے کہ بولنگ کے بغیر ان کی ٹیم میں جگہ نہیں بنتی،گذشتہ روز حفیظ کا آئی سی سی کی نامزد کردہ لفبرا یونیورسٹی میں بائیومکینک ٹیسٹ ہوگیا۔

، اس دوران انھوں نے کئی گیندیں کیں جن کا کیمروں میں ڈیٹا مرتب کرلیا گیا، وہ بدھ کو انگلینڈ سے وطن واپسی کیلیے عازم سفر ہوں گے، ٹیسٹ کا نتیجہ 14روز میں سامنے آئے گا، آئی سی سی کی جانب سے حفیظ کا ایکشن کلیئر ہونے یا نہ ہونے کا باضابطہ اعلان کیا جائے گا، اگر بازو کا خم 15ڈگری کی قانونی حد میں ہوا تو ایک بار پھر بولنگ کی اجازت ہوگی۔ یاد رہے کہ پی ایس ایل میں پشاور زلمی کی نمائندگی کرنے والے محمد حفیظ کی بیٹنگ فارم بھی اچھی نہیں جا رہی، اس سے قبل اصلاح کیلیے کام کرنے کے بعد سعید اجمل ایکشن کلیئر کرانے میںکامیاب تو ہوگئے تھے لیکن افادیت اور اس کے ساتھ کیریئر بھی ختم ہوگیا۔
|لاہور:  ’’ون مین اسپن آرمی‘‘ سے انگلینڈ فتح کرنے کا خواب دیکھ لیا گیا،سیریز میں پاکستانی اسپن ڈپارٹمنٹ شاداب خان کے گرد گھومتا نظر آئے گا،منتخب 16رکنی اسکواڈ میں4اوپنرز سمیت 8بیٹسمین شامل ہیں،اکلوتے ناتجربہ کار اسپنر کے ناتواں کندھوں کو سارا بوجھ اٹھانا ہوگا، سابق ٹیسٹ کرکٹر سعید اجمل کا کہنا ہے کہ انگلش کنڈیشنز خاصی مشکل ثابت ہوں گی۔

گذشتہ فتوحات کے اہم کردار یاسر شاہ کی غیر موجودگی میں شاداب پر بھاری ذمہ داری عائد ہوگئی، سینئرز حوصلہ افزائی کریں۔ دریں اثنا ٹور کی تیاری کیلیے کیمپ جمعرات سے شروع ہوگا، کھلاڑی بدھ کو این سی اے میں رپورٹ کریںگے، انگلش کنڈیشنز کو پیش نظر رکھتے ہوئے پریکٹس کیلیے مختص خصوصی پچز پرتھوڑی گھاس چھوڑدی گئی، باؤنس بھی زیادہ ہوگا۔تفصیلات کے مطابق دورئہ انگلینڈ اور آئرلینڈ کی تیاری کیلئے ابتدائی طور پر24ممکنہ کرکٹرز کا تربیتی کیمپ لاہور میں لگایاگیا تھا، انگلینڈ میں سمرسٹ کاؤنٹی کی نمائندگی کرنے والے محمد عباس کو وطن واپس نہیں بلایا گیا،حتمی 16رکنی اسکواڈ میںکپتان سرفراز احمد، اظہر علی، سمیع اسلم ،فخرزمان، امام الحق، اسد شفیق، حارث سہیل، بابر اعظم ، عثمان صلاح الدین،سعد علی، شاداب خان ،فہیم اشرف، محمدعامر، حسن علی، راحت علی اور محمدعباس کو جگہ ملی۔

ٹیم میں8بیٹسمین،2آل راؤنڈرز،4پیسرز اور صرف ایک اسپنر شامل ہے، چیف سلیکٹر انضمام الحق کے بھتیجے امام الحق سمیت 4اوپنرز جبکہ صرف ایک اسپیشلسٹ لیگ اسپنر کو منتخب کیے جانے سمیت کئی فیصلوں پر تنقید کی جا رہی ہے، گذشتہ دونوں وسیم اکرم نے بھی شاداب خان کے ساتھ دوسرے اسپنر کو منتخب نہ کیے جانے پر سوال اٹھایا تھا،اس حوالے سے سابق ٹیسٹ کرکٹر سعید اجمل نے کہاکہ نوجوان کرکٹرز کو موقع دینا اچھی بات ہے لیکن انگلش کنڈیشنز خاصی مشکل ثابت ہوںگی، گذشتہ2 سال میں پاکستان کی فتوحات میں اہم کردار ادا کرنے والے یاسر شاہ نے انگلینڈ میں بھی میزبان ٹیم کیلیے پریشانیاں پیدا کی تھیں، آئرش اور انگلش بیٹسمین لیگ اسپنر کو اچھا نہیں کھیلتے،اب شاداب خان کے کندھوں پر بھاری ذمہ داری ہوگی،سینئرز کو نوجوان لیگ اسپنرکی حوصلہ افزائی کرنا ہوگی۔
یاد رہے کہ شاداب خان نے اپنے کیریئر کا واحد ٹیسٹ ویسٹ انڈیز کیخلاف کھیلا جس میں کارکردگی متاثر کن نہیں رہی تھی،بعض سابق کرکٹرزکا تو کہنا ہے کہ ٹیسٹ ڈیبیو کے منتظر 5کھلاڑیوں کی موجودگی میں آئرلینڈ جیسی نوآموز ٹیم بھی ہوم کنڈیشنز میں پاکستان کو ناکوں چنے چبواسکتی ہے، یادر ہے کہ آئرش ٹیم اپنی تاریخ کا پہلا ٹیسٹ 11سے 15مئی تک پاکستانی ٹیم کیخلاف کھیلے گی، انگلینڈکے خلاف 2ٹیسٹ پر مشتمل سیریز24 مئی کو لارڈز میں شروع ہوگی، طویل فارمیٹ کے دوسرے میچ کا آغاز یکم جون سے لیڈز میں ہوگا، ٹور کی تیاری اور کنڈیشنز سے ہم آہنگی کیلیے قبل از وقت انگلینڈ پہنچنے والے پاکستانی کرکٹرز 28اپریل سے چار روزہ میچ میں کینٹربری میں کینٹ کے مقابل ہونگے۔

بعد ازاں میزبان نارتھمپٹن شائر کیخلاف 4سے 7مئی تک 3روزہ میچ بھی شیڈول کیا گیا ہے، اسکواڈ میں شامل 15کھلاڑیوں کا تربیتی کیمپ جمعرات سے لاہور میں شروع ہورہا ہے، محمد عباس انگلینڈ میں دیگر کرکٹرز کو جوائن کرلیںگے،لاہور کے علاوہ دیگر شہروں سے تعلق رکھنے والے پلیئرز بدھ کو نیشنل کرکٹ اکیڈمی میں رپورٹ کریںگے، جمعرات سے مسلسل 3روز تک بھرپور سیشنز ہوںگے،22اپریل کو اگر پلیئرز چاہیں تو ہلکی پھلکی ٹریننگ کرینگے، اگلے روز اسکواڈ انگلینڈ روانہ ہوجائے گا۔ذرائع کے مطابق قذافی اسٹیڈیم میں کیمپ کیلیے تیاریاں مکمل کرلی گئی ہیں،ہیڈ کوچ مکی آرتھر کی ہدایت پر میدان کے ایک طرف خصوصی طور پر تیار کردہ پچز پرتھوڑی گھاس چھوڑی گئی ہے،باؤنس بھی زیادہ ہوگا،اس کا مقصد کرکٹرز کو انگلش کنڈیشنز کے قریب ترین ماحول فراہم کرنا ہے۔
|ممبئی:  ویسٹ انڈین آل رائونڈر ڈیوائن براوو نے بھارتی کپتان ویرات کوہلی کو کرکٹ کا کرسٹیانو رونالڈو قرار دے دیا۔

انھوں نے کہاکہ ویرات میرے چھوٹے بھائی ڈیرن کے ساتھ انڈر 19 کرکٹ کھیل چکے، میں نے اس سے بھی کہا تھا کہ وہ کوہلی کی طرح آگے بڑھے، میں نے بھارتی اسٹارسے بھی درخواست کی تھی کہ وہ ذاتی طور پر میرے بھائی کو بیٹنگ کے گُرسکھائیں، میں جب بھی کوہلی کو دیکھتا ہوں مجھے ان میں کرکٹ کا کرسٹیانو رونالڈو دکھائی دیتا ہے۔
|لاہور: فواد عالم کو نظر انداز کرنے پر چیف سلیکٹر انضمام الحق سوشل میڈیا پر مذاق کا نشانہ بن گئے۔

دورہ انگلینڈ سے نظر انداز کئے جانے والے فواد عالم سوشل میڈیا پر موضوع  بحث بنے ہوئے ہیں اور صارفین دل کھول کر چیف سلیکٹر انضمام الحق کے خلاف بھڑاس نکال رہے ہیں۔ایک صارف نے انضمام کے ہاتھوں میں پلے کارڈ تھامے ایڈیٹ کی ہوئی تصویر لگائی جس پر لکھا تھا ”میرا بھتیجا میری مرضی“ جب کہ دوسرے پلے کارڈ پر لکھا تھا، ”اپنا فواد خود سلیکٹ کرو۔“ دوسرے کا کہنا تھا کہ ”فواد کو انصاف دو۔“

ایک صارف نے لکھا ”ڈومیسٹک کرکٹ ایک فضول مشق ہے، چیف سلیکٹر کسی کو موقع ہی نہ دیں تو جان مارنے کا فائدہ کیا ہے“

ایک نے فواد عالم کی تصویر شیئر کرتے ہوئے لکھا کہ کچھ لوگوں کی کبھی سنی نہیں جاتی، ایک نے لکھا” بھتیجا یس، فواد نو، گو انضمام گو“
|لاہور  : سپریم کورٹ نے پنجاب فٹبال فیڈریشن کے انتخابات 14 روز میں کروانے کا حکم دیا ہے۔

فیڈریشن الیکشن کیس میں سپریم کورٹ کے حکم پر صدر پی ایف ایف فیصل صالح حیات عدالت میں پیش ہوئے، جسٹس عظمت سعید شیخ نے کہا کہ سیاست کی وجہ سے ہمارا کھیل متاثر ہو رہا ہے، آپس کے اختلاف کے باعث معاملات خراب ہورہے ہیں، کیا آپ یہ چاہتے ہیں کہ پاکستان فٹ بال عالمی کپ میں شامل ہی نہ ہو ، آپ کا مسئلہ چوہدراہٹ کا ہے۔

سپریم کورٹ نے فٹبال فیڈریشن پنجاب کے الیکشن چودہ دنوں میں کرانے کا حکم دےتے ہوئے کہا ہے کہ الیکشن 2014 کے قانون کے تحت کرائے جائیں، علاوہ ازیں فیفا کی طرف سے دیئے گئے تمام فنڈز کو بھی سپریم کورٹ کی سکروٹنی سے مشروط کر دیا گیا ہے۔
علی رضا ایڈوکیٹ نے کہا کہ پہلے مرحلے میں پنجاب جبکہ قومی سطح کے انتخابات بھی کروائیں گے۔ پی ایف ایف کے صدر فیصل صالح حیات نے میڈیا سے گفتگو کرتے ہوئے کہا کہ سپریم کورٹ کی جانب سے فٹبال فیڈریشن کے انتخابات کے حوالے سے تاریخ ساز فیصلہ آیا ہے، عدالت نے تین سالوں سے پاکستان فٹبال کے ساتھ کھلواڑ کرنے والوں کے تمام اقدامات کو کالعدم قرار دیدیا ہے۔
|لاہور: یوتھ اولمپکس کے ایشین ہاکی کوالیفائرز کیلیے قومی جونیئر ہاکی اسکواڈ کا اعلان کر دیا گیا۔

وقاص احمد کپتان اور محب اللہ نائب کپتان ہوں گے، دیگر کھلاڑیوں میں اویس ارشد گول کیپر، علی رضا، مرتضیٰ یعقوب، جنید رسول، محسن خان، ذوالقرنین، حماد انجم شامل ہیں۔ اسٹینڈ بائی پلیئرز میں محمد عبداللہ، عبدالرحمان، اویس امین، ابرار احمد شامل ہیں۔

ایونٹ کا انعقاد 25 سے 29 اپریل تک تھائی لینڈ کے شہر بنکاک میں ہو گا۔ ایونٹ میں شریک 11 ٹیموں میں سے ٹاپ 2 ٹیمیں ارجنٹائن کے شہر بیونس آئرس میں 6 اکتوبر سے 18 اکتوبر تک شیڈول یوتھ اولمپکس میں ایشیا کی نمائندگی کریں گی
|لاہور: مشکل ٹور سے قبل مکی آرتھر کے جذباتی خطاب نے کرکٹرز میں نیا جوش بھر دیا، انہوں نے ٹیم کو100فیصد صلاحیتوں کے اظہار کی تلقین کردی۔

آئرلینڈ اور انگلینڈ سے ٹیسٹ میچز کی تیاری کیلیے لاہور میں تربیتی کیمپ کا اختتام ہو گیا،اس موقع پر ہیڈ کوچ مکی آرتھر نے جذباتی خطاب بھی کیا،میدان میں ایک طرف لگائے گئے شامیانے کے نیچے جمع ہونے والے کرکٹرز کو چیمپئنز ٹرافی کی فتح کا حوالہ دیتے ہوئے انھوں نے کہا کہ اگر بھرپور توجہ اور محنت کے ساتھ میچز میں کم سے کم غلطیاں کی جائیں تو مضبوط حریفوں کو بھی زیر کرنا ناممکن نہیں۔

مکی آرتھر نے کہا کہ ٹور ایک نیا چیلنج ہے جس کو قبول کرتے ہوئے اپنا بہترین کھیل پیش کرنا ہوگا،سینئر ہوں یا جونیئرز کسی کی جانب سے سہل پسندی برداشت نہیں کی جائے گی، سب کو اپنی 100 فیصد صلاحیتوں کا اظہار کرنا ہوگا۔
بولنگ کوچ اظہر محمود نے کہا کہ انگلینڈ میں کارکردگی دکھانے کیلیے کنڈیشنز کو جلد سمجھنے اور ہمت سے کام لینے کی ضرورت ہوتی ہے، غیر ضروری دباؤ سے بچنے کا ایک ہی طریقہ ہے کہ حاضر دماغی سے حریف کی کمزوریوں کیخلاف اپنی طاقت کا استعمال کریں۔

ذرائع کے مطابق اسکواڈ میں شامل تمام کھلاڑیوں کو آج شام 7 بجے نیشنل کرکٹ اکیڈمی میں اکٹھے ہونے کی ہدایت دی گئی ہے، ایئرپورٹ روانگی رات 12 بجے ہوگی، حساس ٹور کو پیش نظر رکھتے ہوئے ٹیم کو اینٹی کرپشن لیکچر میں غیر ضروری سرگرمیوں اور منفی عناصر سے دور رہنے کی بھی ہدایت دی جائے گی۔
|کولمبو: ثقلین مشتاق نے بھی سری لنکا کا اسپن بولنگ کوچ بننے کیلیے درخواست دے دی۔

اسپن بولنگ کوچ کی پوسٹ کیلیے مجموعی طور پر 8 امیدوار سامنے آ چکے،ان میں پاکستان کے ہی سابق لیگ اسپنر مشتاق احمد بھی موجود ہیں ، نئے اسپن بولنگ کوچ کا تقرر ہیڈ کوچ چندیکا ہتھوراسنگھے کی آسٹریلیا سے واپسی پر کیا جائے گا۔ دیگر امیدواروں میں ڈینیئل ویٹوری، روان کلپاگے، مرلی دھرن، نروشن بنڈاراتلکے، اجیت ایکانائیکے اور سنیل جوشی شامل ہیں۔
|لاہور:  محمد عامر پاؤں پر گیند لگنے کے باوجود کسی سنگین انجری سے بچ نکلے۔

دورۂ برطانیہ کی تیاری کیلیے قومی کیمپ کے دوران بولنگ کرتے ہوئے بیٹسمین کے ایک اسٹروک پر گیند سیدھی پاؤں پر لگی، بولر کو چوٹ لگنے پر ساتھیوں میں تشویش کی لہر دوڑ گئی لیکن بعد ازاں واضح ہوا کہ کوئی بڑی انجری نہیں ہوئی،محمد عامر بعد میں بولنگ کے لیے بھی آئے اور ایک اوور کیا، پیسر شام کو واہگہ بارڈر جانے والے کرکٹرز کے ہمراہ نہیں تھے۔
|کرائسٹ چرچ: کیوی پیسر ٹرینٹ بولٹ کی منتخب ڈریم بولنگ لائن اپ میں پاکستانی اسٹار وسیم اکرم بھی موجود ہیں۔

ٹرینٹ بولٹ نے اپنے دیرینہ ساتھی فاسٹ بولرٹم ساؤتھی کو سرفہرست رکھا ہے، سابق پاکستانی کپتان وسیم اکرم دوسرے، جنوبی افریقی ڈیل اسٹین تیسرے پیسر کے طور پر شامل کیے گئے ہیں، بطور چوتھے فاسٹ بولر وہ ہم وطن سابق اسٹار رچرڈ ہیڈلی کا ذکر کرنا بھی نہیں بھولے۔
|پونے: آئی پی ایل میں میچ کے دوران ایک تماشائی نے سیکیورٹی کو چکمہ دیتے ہوئے مہندرا سنگھ دھونی کے پاؤں چھولیے۔

راجستھان رائلز سے میچ کے دوران ایک تماشائی نے سیکیورٹی کو چکمہ دیتے ہوئے میدان میں گھس کر کپتان چنئی سپر کنگز مہندرا سنگھ دھونی کے پاؤں چھولیے، سریش رائنا کے آؤٹ ہونے کے بعد جب دھونی بیٹنگ کے لیے جانے لگے تب یہ واقعہ پیش آیا، وکٹ کیپر بیٹسمین نے نہ صرف انھیں اٹھایا بلکہ بات چیت بھی کی۔

یہ پہلا موقع نہیں جب مہندرا سنگھ دھونی کے کسی مداح نے اس انداز میں پاؤں چھوئے ہوں، اس سے قبل گذشتہ دسمبر میں سری لنکا کے خلاف دوسرے ون ڈے اور گذشتہ برس جنوری میں وجے ہزارے ٹرافی کے دوران بھی ایسا ہوچکا ہے۔
|ممبئی: نائٹ ٹیسٹ کرکٹ بھی بھارتی آنکھوں میں کھٹکنے لگی، بی سی سی آئی پانچ روزہ فارمیٹ کو مقبول بنانے کی کوششوں پر پانی پھیرنے کیلیے تل گیا۔

بھارتی بورڈ کی جانب سے ہمیشہ ہی کرکٹ میں ہونے والی جدت طرازی کی راہ میں روڑے اٹکانے کی کوشش ہوئی ہے، کافی عرصے تک ڈی آر ایس کی مخالفت کرنے والے بی سی سی آئی نے اب نائٹ ٹیسٹ کرکٹ کی مخالفت شروع کردی۔

رپورٹس کے مطابق بھارتی بورڈ  نے دورئہ آسٹریلیا میں مصنوعی روشنیوں میں پنک گیند کے ساتھ ٹیسٹ کھیلنے سے انکار کردیا ہے،اسے خود اپنے ملک میں بھی ویسٹ انڈیز سے نائٹ ٹیسٹ کھیلنے میں کوئی دلچسپی باقی نہیں رہی۔
بھارتی کرکٹ بورڈ کے ذرائع کا کہنا ہے کہ ہمیں نائٹ ٹیسٹ کرکٹ کا کوئی مستقبل دکھائی نہیں دیتا، 2019 سے شروع ہونے والی ٹیسٹ چیمپئن شپ میں بھی کوئی چارروزہ میچ یا نائٹ اورپنک بال میچ شامل نہیں ہے، جب آئی سی سی خود ایسے مقابلوں کی ذمہ داری نہیں لے رہی تو پھر ہم کیوں کھیلیں۔

یاد رہے کہ کرکٹ آسٹریلیا اس بار ہوم سیزن میں بھارت سے ایڈیلڈ میں نائٹ ٹیسٹ کھیلنا چاہتا ہے، وہا وہ پہلے ہی نیوزی لینڈ، جنوبی افریقہ اور انگلینڈ سے مصنوعی روشنیوں میں ٹیسٹ کرکٹ کھیل چکا ہے۔ پاکستان نے کینگرو دیس میں پنک گیند سے نائٹ ٹیسٹ برسبین میں کھیلا تھا۔

واضح رہے کہ بھارت کی وینیو سلیکشن کمیٹی نے اپنے ملک میں پہلے نائٹ ٹیسٹ کی میزبانی کیلیے راجکوٹ کا انتخاب بھی کرلیا تھا،اس سے قبل  پنک گیند سے وجے ہزارے ٹرافی کے میچز بھی کھیلے جا چکے ہیں،اچانک بی سی سی آئی نے اس حوالے سے اپنا راستہ تبدیل کرنا شروع کردیا ہے۔
|لندن: فاسٹ بولر محمد عباس نے انگلش سپہ سالار جوئے روٹ کا گھر میں گھس کر شکار کھیلنے کا منصوبہ ظاہر کردیا۔

پاکستان کو آئندہ ماہ کے آخر میں انگلینڈ سے2 ٹیسٹ میچز کی سیریز کھیلنی ہے، فاسٹ بولر محمد عباس اس وقت یہاں کاؤنٹی کرکٹ کھیلنے میں مصروف ہیں، انھوں نے ٹیسٹ سیریز کیلیے اپنے ذاتی اہداف سے پردہ اٹھا دیا،پیسر نے کہا کہ ایک بہترین ٹیم کیخلاف اس کی سرزمین پر ٹیسٹ سیریز ہمارے لیے کافی مشکل ثابت ہوگی، اسی وجہ سے میرے لیے ضروری ہے کہ اچھی کارکردگی کا مظاہرہ کرتے ہوئے ٹیم کی کامیابی میں کردار ادا کروں۔

محمد عباس نے کہا کہ یہ درست ہے کہ عام طور پر ہوم گراؤنڈ پر کھیلنے والی ٹیم کو ہی فیورٹ قرار دیا جاتا ہے لیکن یہ نہیں بھولنا چاہیے کہ پاکستان بھی انگلینڈ کو اس کے میدانوں پر شکست دینے کا ریکارڈ رکھتا ہے، اس لیے ہم یہ سیریز جیتنے کیلیے اپنی پوری کوشش کریں گے۔
محمد عباس کا اصل نشانہ میزبان قائد جوئے روٹ ہیں جن کا خاص طور پر ہوم ریکارڈ بہت ہی شاندار ہے، انھوں نے اپنے ملک میں کھیلے گئے 35 ٹیسٹ میچز میں 59.46 کی اوسط سے رنز اسکور کیے جبکہ13 میں سے 10 سنچریاں بھی انگلینڈ یں ہی بنائی ہیں۔

پاکستانی پیسر نے کہاکہ اگرچہ کسی بھی سیریز میں ہر وکٹ اہم ہوتی ہے لیکن میرا منصوبہ میزبانکپتان جوئے روٹ کی وکٹ لینے اور پھر دیگر سینئر کھلاڑیوں کو آؤٹ کرنے کا ہے، میں ہمیشہ ہی ان فارم بیٹسمینوں کو پویلین بھیجنے کی کوشش کرتا ہوں،اس سے کھیل پر گہرا اثر پڑتا اور مجھے امید ہے کہ میں اس بار بھی ایسا کرنے میں کامیاب رہوں گا۔

یاد رہے کہ 28 سالہ عباس نے اپنے 5 ٹیسٹ میچز کے کیریئرمیں21.34 کی اوسط سے 23 وکٹیں لی ہیں، انھوں نے کہاکہ لیسٹر شائر کی جانب سے کاؤنٹی کرکٹ کھیلنے سے مجھے انگلش کنڈیشنز سے اچھی طرح آگاہی حاصل ہوجائے گی جس کا فائدہ ٹیسٹ سیریز میں ہوگا۔
|ممبئی: سابق اسپن اسٹار شین وارن نے اپنے آسٹریلوی کرکٹ بورڈ کو لالچی قرار دے دیا۔

شین وارن نے کہا کہ بگ بیش ٹورنامنٹ میں توسیع کی واحد وجہ لالچ ہی ہے۔ حال ہی میں چینل سیون اور فاکس اسپورٹس نے مشترکہ طور پر اگلے 6 برس کیلیے آسٹریلوی کرکٹ کے حقوق 1.2 بلین ڈالرز میں حاصل کیے تھے۔

آئی پی ایل کے سلسلے میں بھارت میں موجود وارن نے ٹویٹ کیا کہ کرکٹ آسٹریلیا کو پلیئرز کے ساتھ برابری کی بنیاد پر شراکت قائم کرنا چاہیے تب ہی ہر کوئی ایک صفحہ پر ہوگا، مجھے یقین ہے کہ آسٹریلوی بورڈ اس پر راضی نہیں، دونوں کے اشتراک سے ہی لالچ کو ختم کیا جا سکے گا جوکھیل کو نقصان پہنچا رہی ہے۔
یاد رہے کہ آئندہ موسم گرما میں شیڈول ایونٹ میں 35 کے بجائے 43 میچز کھیلے جائیں گے،لیگ فروری کے وسط میں ختم ہوگی۔
|اسلام آباد: وزارت داخلہ پنجاب نے یکم مئی سے لاہور میں پاکستان کی پہلی سپرکبڈی لیگ منعقد کرانے کا اجازت نامہ جاری کردیا۔

ذرائع کے مطابق پاکستان کبڈی فیڈریشن نے صوبائی وزارت داخلہ کوتحریری طور پر آگاہ کیاکہ کبڈی پاکستان کا روایتی اورقدیم ترین کھیل ہے، اس کو ملک میں مقبول بنانے کیلیے قومی اوربین الاقوامی سطح کے مقابلوں کاانعقاد کیاجاتا ہے تاکہ کبڈی کوعوام میں مقبول بنایاجاسکے۔

ماضی میں پاکستان سے تعلق رکھنے والے کبڈی کے کھلاڑیوں نے دنیابھرمیں پاکستان کانام روشن کیا ہے، ملک میں تاریخ میں پہلی مرتبہ پاکستان سپرلیگ (کرکٹ) کی طرزپرپاکستان کبڈی سپرلیگ کاانعقادکیا جارہا ہے، پبلک پرائیویٹ پارٹنرشپ کے تعاون سے سپرلیگ لاہور میں منعقدکی جائیگی، انٹرنیشنل ایونٹ میں پاکستان ، سری لنکا ، امریکا، عراق، ایران، جاپان سے تعلق رکھنے والے 120 کھلاڑی قسمت آزمائیں گے۔
سپرلیگ کی افتتاحی تقریب میں وزیراعلی پنجاب شہبازشریف کوجبکہ اختتامی تقریب میں وزیراعظم شاہدخاقان عباسی کوبطور مہمان خصوصی مدعوکیا جائیگا، افتتاحی تقریب کے موقع پرآتشبازی کا مظاہرہ اور موسیقی کاپروگرام بھی ترتیب دیاجائے گا، جس میں ملک کے نامورگلوکار فن کا مظاہرہ کریں گے، لاہور، فیصل آباد، گجرات، کراچی ، ملتان، اسلام آباد،گوادر، پشاورکے ناموں سے منسوب ٹیموں میں غیرملکی کھلاڑی شرکت کریں گے۔

پاکستان کبڈی فیڈریشن کے  جنرل سیکریٹری محمد سرور رانا نے کہا ہے کہ کرکٹ ملک کامقبول ترین کھیل ہے لیکن جو مقبولیت کبڈی کوحاصل ہے وہ کسی اورکھیل کاحاصل نہیں ہے، پاکستان سپرلبڈی لیگ نئی تاریخ رقم کریگی، ہم حکومت پنجاب کے مشکورہیں جھنوں نے انٹرنیشنل ایونٹ کیلیے این اوسی جاری کردیا ہے، ایونٹ میں غیر ملکی کھلاڑیوں کو فول پروف سیکیورٹی فراہم کی جائے گی۔

ایکسپریس سے گفتگوکرتے ہوئے انھوں نے کہا کہ ایونٹ کے کامیاب انعقادکے بعد کبڈی ورلڈکپ کاانعقاد کیاجائے گا، اس حوالے سے ورلڈ کبڈی فیڈریشن اورایشین کبڈی فیڈریشن کو اگاہ کردیا گیا ہے۔
|اسلام آباد: وفاقی حکومت نے وزارت بین الصوبائی رابطہ سے مالی سال کے بجٹ 2018-19 کیلیے 52 کروڑ31 لاکھ 63 ہزارروپے کی  منظوری دے دی ہے۔

ذرائع کے مطابق وزارت بین الصوبائی رابطہ کے ذیلی ادارے پاکستان  اسپورٹس  بورڈکی طرف سے 7 شہروں میں ہاکی کے اسٹیڈیمز اورآسٹرو ٹرف کی  تنصیب کے لیے بجٹ  مانگا تھا تاکہ ملک بھر میں قومی کھیل ہاکی کوگراس روٹ کی بنیاد پر فروغ دیا جاسکے۔ سوات، ایبٹ آباد، گلگت، پشاور، کوئٹہ، واہ کینٹ اور اسلام آباد  کے  منصوبے شامل  ہیں۔

وزارت بین الصوبائی رابطہ امورکے ترجمان کاکہنا ہے کہ پاکستان ہاکی فیڈریشن کے  پیٹرن ان چیف وزیر اعظم پاکستان ہیں، ان کی ہدایات کی روشنی میں ہاکی  کے بنیادی ڈھانچے کو بین الاقوامی معیار کے مطابق ہم آہنگ کرنے کے  لیے  بجٹ تجاویز پبلک سیکٹر ڈیولپمنٹ پروگرام کوجاری کی گئی تھیں تاکہ ان منصوبوں کو جلد از جلد مکمل کیا جاسکے۔
ایکسپریس سے گفتگوکرتے ہوئے انھوں نے کہاکہ منصوبوں کے لیے جامع پلان تشکیل دیا گیا ہے کراچی، لاہور، اسلام آباد ، واہ کینٹ  اور پشاور میں موجود ہاکی اسٹیڈیمز میں صرف ٖٹرف تبدیل کی جائیں گی، جبکہ سوات، گلگت اورکوئٹہ میں نئے تعمیر ہونے والے ہاکی اسٹیڈیمز میں ٹرف کے ساتھ ساتھ شائقین ہاکی کے لیے نشستیں بھی نصب کی جائیں گی۔

وفاق کی طرف سے موصول ہونے والے بجٹ سے اسلام آباد، کراچی اورسوات کیلیے 10، 10 کروڑ، گلگت کے  پروجیکٹ کے لیے 13کروڑ، واکینٹ، پشاور اورکراچی کے لیے9،9 کروڑ  روپے خرچ کیے جائیں گے۔
|کراچی: ساؤتھ ایشین جوڈو چیمپئن شپ میں پاکستان نے ابتدائی دن عمدہ کھیل پیش کرتے ہوئے 2 گولڈ اور 2 سلور میڈلز جیت لیے۔

نیپال کے شہر کھٹمنڈو میں جاری ایونٹ میں پاکستان کے شاہ حسین شاہ اور قیصر خان آفریدی نے گولڈ جبکہ مریم اور حمیرا نے چاندی کے تمغے اپنے نام کیے، اولمپئن باکسر حسین شاہ کے صاحبزادے شاہ حسین شاہ نے 100 پلس مقابلے میں اعزاز کا دفاع کیا اور فائنل میں سری لنکن حریف کو زیر کیا، دوسرا گولڈ میڈل قیصر خان آفریدی نے 90 مائنس کیٹیگری میں نیپالی جوڈو کاز کو شکست دیکر حاصل کیا، یہ ان کا پہلا انٹرنیشنل گولڈ میڈل شمار ہوا۔

خواتین کے ایونٹ میں پاکستان کی حمیرا عاشق اور مریم نے اپنی اپنی کیٹیگریز میں فائنل کے لیے کوالیفائی کیا لیکن دونوں کھلاڑی فائنل میں بھارتی کھلاڑیوں کو زیر نہ کر سکیں اور انھیں سلور میڈل پر اکتفا کرنا پڑا۔
|کراچی: کراچی ڈویژن نے واضح سبقت کے ساتھ 17 ویں سندھ گیمز جیت کر مسلسل16 ویں مرتبہ اعزاز کا  کامیاب دفاع کرلیا۔

غیر سرکاری نتائج کے مطابق6 برس کے تعطل کے بعد ہونے والے چار روزہ گیمز میں کراچی نے شریک دیگر پانچ  ڈویژنز کو پیچھے چھوڑدیا اورمردوں کے 30 اور خواتین کے17 کھیلوں میں سے بیشتر میں اپنی برتری ثابت کی،اسامہ سلطان اور ایشا اعفان سندھ کے تیز ترین مرد اور خاتون ایتھلیٹ بن گئے، دونوں نے100میٹرز کی ریس میں گولڈ میڈل حاصل کیے۔

گیمزکے تیسرے دن بھی کراچی ڈویژن نے اپنی سبقت قائم رکھی، کراچی کی ایشا اعفان نے 5 گولڈ میڈلز پر قبضہ جمایا،مسلسل 16 مرتبہ یہ گیمزجیتنے والی کراچی نے مردوں اور خواتین کے بیشتر مقابلے واضح برتری کے ساتھ جیت لیے،کراچی کی 13 سالہ ایشا اعفان سندھ گیمز کی تیز ترین خاتون ایتھلیٹ بن گئیں، انھوں نے سو میٹرز کی دوڑ 13.45سیکنڈ میں جیت کرگولڈ میڈل اپنے نام کیا، ایشا کے گولڈ میڈلزکی تعداد 5 ہوگئی،کراچی کی فاطمہ ثنا نے خواتین کی 100 میٹردوڑ میں دوسری اور لاڑکانہ کی عرفہ نے تیسری پوزیشن حاصل کی۔
کراچی ہی کے اسامہ سلطان نے اپ سیٹ کرکے مردوں کی سو میٹرز  جیت لی، آسامہ نے مقررہ فاصلہ92۔10 سیکنڈ میں طے کرکے گولڈ میڈل جیتا، فیوریٹ کراچی کے معید بلوچ دوسرے نمبر پر رہے،کراچی ہی کے زین نے سوئم رہ کر برانز میڈل جیت لیے کراچی  ڈویژن  نے سندھ گیمز کی جمناسٹکس چیمپئن شپ بھی جیت لی،کراچی نے ٹیم ایونٹ سمیت سات گولڈ اور دو سلور میڈلز پر قبضہ جمالیا۔

ایس ایس بی اسپورٹس کمپلیکس،ناظم آباد پر منعقدہ جمناسٹکس مقابلوں میں بینظیر آباد نے ٹیم ایونٹ میں سلوراور لاڑکانہ نے برانز میڈل جیتا،کراچی کے ایوب فضل تین گولڈ میڈلزجیت کر بہترین جمناسٹ کا اعزاز پایا، کراچی کے عبداللہ  باسط نے فلور ایونٹ میں گولڈ، میرپور کے دانش نے سلوراور حیدرآباد کے حسان نے برانز میڈل قبضے میں کیا۔

پومل پارس میں ایوب فضل نے گولڈ،کراچی ہی کے محمد  وسیم نے سلور اور بے نظیر آباد کے محمد ارشد  نے سلور میڈل حاصل کیا،پیرالل بار ایونٹ میں ایوب فضل نے گولڈ،کراچی ہی کے  افتخار نے سلور اور بینظیر آباد کے گل منیر نے برانز میڈل پر ہاتھ صاف کیا،والٹ ایونٹ میں کراچی کے عبدالباسط نے گولڈ،میرپورخاص کے ذیشان نے سلور اور سکھر کے عبدالطیف نے برانز میڈل پر قبضہ جمایا،کراچی کے سجاد بٹ گولڈ،لاڑکانہ کے شوکت علی سلور اور حیدآباد کے اسدعلی سلور میڈل جیتنے میں کامیاب رہے۔

ہائی بار ایونٹ میں ایوب فضل نے  گولڈ،میرپورخاص کے دانش نے سلور اورسکھرکے ارحم نے برانز میڈل جیت لیا،تقریب تقسیم انعامات کے مہمان خصوصی سندھ اولمپک ایسوسی ایشن کے سینئیر نائب صدر انجینئر سید محفوظ الحق نے انعامات تقسیم کیے،اس موقعہ پر محمد تقی،محمد اکبر اور سید محمد مرتضی  ویگر بھی موجود تھے۔

کراچی ڈویژن نے سندھ گیمز میں ٹیبل ٹینس کے مینز اور ویمنز ٹیم ایونٹس بھی اپنے نام کرلیے،ایس ایس بی اسپورٹس کمپلیکس پرمنعقدہ مقابلوں میں ٹیبل ٹینس ٹیم ایونٹ کا گولڈ میڈل جیتنے والی کراچی کی ٹیم راحیل سلیم، حسین ویرانی،محمد علی اور ظفر پر مشتمل تھی، حیدرآباد نے  دوسری پوزیشن  کے ساتھ سلور میڈل جیتا جبکہ بے نظیر آباد نے تیسری پوزیشن پاکر برانز میڈل پایا، ویمنز ٹیم ایونٹ کا گولڈ میڈل جیتنے والی کراچی ٹیم میں حریم انور،عتیقہ خان،قرت سکینہ اورحور فوادشامل تھیں۔

حیدرآباد نے سلور اوربینظیر آباد نے برانز میڈل حاصل کیا، تقریب تقسیم انعامات کے مہمان خصوصی کے ای کے عمران خان تھے،اس موقع پرسابق قومی چیمپئن و انٹرنیشنل کوچ عارف خان اورمیجر(ر) محمود ریاض سمیت دیگربھی موجود تھے،کراچی نے جوڈو میں مردوں کے مقابلوں میں بھی میدان مار لیا،کراچی نے 7 میں سے 6گولڈ میڈلز جیت لیے جبکہ خواتین کے جوڈو مقابلوں میں کراچی نے چھ گولڈ میڈلز پر ہاتھ صاف کرلیا۔

ایتھلیٹکس ایونٹ میں کراچی نیگولڈ حاصل کر کے مکمل برتری ثابت کی جبکہ حیدرآباد دوسرے اور میرپورخاص تیسرے نمبر پر رہا ۔1500میٹرز مردوں کی ریس میں کراچی کے ارباب تنولی نے 4منٹ اور28.03سیکنڈز کے ساتھ گولڈ میڈل حاصل کیا جبکہ کراچی ہی کے اکرم خان 4منٹ اور 34.03سیکنڈز کے ساتھ سلور میڈل لے سکے ،سکھر کے میکال نے 4منٹ اور 43.38سیکنڈز کے ساتھ برانز میڈل لیا۔

1500میٹرز ویمنز میں کراچی کی عائشہ یامین نے 6منٹ اور 03.29سیکنڈز کے ساتھ گولڈ میڈل جیتا جبکہ کراچی ہی کی ندا ندیم نے 7منٹ اور 01.00سیکنڈز کے ساتھ سلور میڈل لیا۔میر پور خاص کی نرمینہ علی نے 7منٹ اور 52.44سیکنڈز کے ساتھ برانز میڈل حاصل کیا۔400 میٹرز ویمنز میں کراچی کی ایشا عفان نے ایک منٹ اور 07.83سیکنڈز کے ساتھ گولڈ میڈل اپنے نام کیا جبکہ کراچی کی مرضہ رشید نے ایک منٹ اور11.56سیکنڈز کے ساتھ سلور اور حیدرآباد کی کرن نے ایک منٹ اور22.00سیکنڈز کے ساتھ برانز میڈل جیتا۔

4×100 میٹرز مردوں کی ریس بھی کراچی کے نام رہی۔اسامہ سلطان ،معید بلوچ،علی شان اور محسن بلوچ پر مشتمل کراچی کی ٹیم نے45.33سیکنڈز کے ساتھ گولڈ میڈل لیا جبکہ شہر یار،اویس،محسن اور زین نے 46.00سیکنڈز کے ساتھ سلور اور عاصم ،نثار،عرفان اور فرحان پر مشتمل سکھر کی ٹیم نے47.91سیکنڈز کے ساتھ برانز میڈل جیتا۔خواتین کی 4×100میٹرز ریس میں کراچی کی مرضیہ رشید،فاطمہ ثنا،ایشا عفان اور سعدیہ بشیر پر مشتمل ٹیم نے 54.37سیکنڈز کے ساتھ گولڈ میڈل جیتا۔

میرپورخاص کی کمفال، نرمینہ،ارم اور عروسہ پر مشتمل ٹیم نے ایک منٹ اور 02.53سیکنڈز کے ساتھ سلور جبکہ کنول،عائشہ،کر ن اور حنا راجپوت پر مشتمل حیدرآباد کی ٹیم نے ایک منٹ اور 06.78سیکنڈز کے ساتھ برانز میڈل جیتا۔ٹرپل جمپ ویمنز میں میر پو ر خاص کی ارم مجید نے 8.21میٹرز کے ساتھ گولڈ میڈل جبکہ حیدرآباد کی حنا راجپوت نے 7.96 میٹرز کے ساتھ سلور اور سکھر کی کلثوم نے 7.84 میٹرز کے ساتھ برانز میڈل اپنے نام کیا۔

مردوں کے ڈسکس تھرو میں کراچی کے ناہید اللہ نے 33.05 میٹرز  کے ساتھ گولڈ میڈل حاصل کیا جبکہ دفاعی چیمپئن حیدرآبا کے شفیع اللہ نے 31.61 میٹرز کے ساتھ سلور میڈل لیا۔میر پو خاص کے حمزہ نے 31.02  میٹرز کے ساتھ برانز میڈل جیتا کراچی نے اسکوش میں مینز اور ویمنز ٹیم ایونٹس جیت لیے۔

کراچی نے سیپاک ٹاکرا،  مینز والی بال،  ویمنز ہاکی، ویمنز فٹبال، مینز نیٹ بال، ویمنزنیٹ بال میں بھی گولڈ میڈلزجیت لیے، سندھ گیمزکی اختتامی تقریب  اتوار کوپی ایس بی کوچنگ سینٹر پر منعقد ہوگی،اس موقع پر وزیر اعلی سندھ مراد علی شاہ مہمان خصوصی ہوں گے۔
|اسلام آباد /لاہور:  دورئہ برطانیہ کیلیے قومی ٹیم کی سلیکشن کے بعد حکومتی حلقے بھی سلیکٹرز پر انگلیاں اٹھانے لگے.

دورئہ انگلینڈ کیلیے منتخب ناتجربہ کار اسکواڈ میں کئی حیران کن فیصلے سامنے آئے، مشکل کنڈیشنز میں ٹیسٹ میچز کیلیے جہاں اس فارمیٹ میں ایک میچ کا بھی تجربہ نہ رکھنے والے امام الحق، فخرزمان، فہیم اشرف، عثمان صلاح الدین اور سعد علی جیسے کھلاڑیوں کو شرکت کا اہل سمجھا گیا، وہیں ڈومیسٹک کرکٹ کے عمدہ پرفارمرز اور ٹیسٹ میچز کیلیے موزوں کئی کرکٹرز منہ دیکھتے رہ گئے ان فیصلوں پر میڈیا میں تنقید تو جاری تھی۔

گزشتہ روز پارلیمنٹ ہاؤس میں ہونے والے قومی اسمبلی کی قائمہ کمیٹی برائے بین الصوبائی رابطہ کے اجلاس میں بھی ٹیم کی سلیکشن پر سوالات اٹھائے گئے، صدارت کرنے والے کمیٹی چیئرمین عبدالقہار خان وادان نے کہاکہ چیف سلیکٹر انضمام الحق کے بھتیجے امام الحق اور فخر زمان کو کس کارکردگی کی بنیاد پر ٹیسٹ اسکواڈ میں شامل کیا گیا، فواد عالم اور وہاب ریاض کو نظر انداز کرنے کی کیا وجوہات ہیں؟
جواب میں چیئرمین کرکٹ بورڈ نے کہاکہ میں ٹیم سلیکشن کے معاملات میں کبھی مداخلت نہیں کرتا، اجلاس میں پاکستان سپر لیگ کے آڈٹ کا معاملہ بھی زیر بحث آیا، نجم سیٹھی اور دیگر پی سی بی حکام نے اس حوالے سے قائمہ کمیٹی کو آگاہ کیا۔

ارکان نے اعتراض اٹھاتے ہوئے کہاکہ جو دستاویز مانگی گئیں وہ بورڈ نے فراہم نہیں کیں، جو پیش کی گئیں وہ بھی اس قابل نہیں کہ پڑھی جا سکیں،پی سی بی اتنا بڑا ادارہ ہے لیکن صرف 2صفحات پیش کیے گئے۔

نجم سیٹھی نے پی سی بی کے مالیاتی امور دیکھنے والے حکام کو تاخیر کی وجہ قرار دیتے ہوئے کمیٹی کو یقین دہانی کرائی کہ پی ایس ایل کا آڈٹ جلد مکمل کرا لیا جائے گا، اس حوالے سے ضرور احتساب ہونا چاہیے جس پر کمیٹی نے لیگ کی فرنچائزز سے معاہدوں اور گیٹ منی کی تفصیلات فراہم کرنے کی بھی ہدایت کردی۔

کمیٹی ارکان نے بطور پی ایس ایل چیئرمین نجم سیٹھی کی خدمات کو سراہتے ہوئے انھیں تنخواہ بھی دینے کی تجویز دی، ساتھ ہی راولپنڈی، ملتان سمیت دیگر سینٹرز پر بھی پی ایس ایل کے میچز منعقد کرانے کا کہا۔

بعد ازاں میڈیا سے بات چیت کرتے ہوئے نجم سیٹھی نے کہاکہ فواد عالم کے معاملے پر سلیکشن کمیٹی اور کوچز بہتر بتا سکتے ہیں۔ اگلے12ماہ قومی کرکٹ ٹیم بیرون ملک دوروں میں مصروف ہوگی، میں2019میں ہوم سیریز کیلیے پُرامید ہوں، ٹیم کا ڈسپلن برقرار ہے، پی ایس ایل کے تمام کنٹریکٹس ختم ہو گئے، بورڈ اگلے ایڈیشن کیلیے نئے معاہدے تیار کرے گا، آئندہ راولپنڈی میں میچز کیلیے بریفنگ لے لی ہے، پنڈی کرکٹ اسٹیڈیم کی تزئین و آرائش کیلیے فنڈز بھی دینگے۔

نجم سیٹھی نے مزید کہاکہ پی ایس ایل میں5ملین ڈالرز سے زائد کی آمدنی متوقع ہے، گزشتہ ایونٹ میں3ملین سے زائد کی آمدنی ہوئی۔

ایک سوال پر انھوں نے کہا کہ بھارت کیخلاف ہرجانہ کیس پرآئی سی سی کی سماعت ضرور ہوگی،ابھی اس معاملے میں بات کرنے کی اجازت نہیں، امیدہے اکتوبر تک فیصلہ ہوجائے گا۔
|کراچی: چیف سلیکٹر انضمام الحق فواد عالم کے عدم انتخاب پر جواز تراشنے لگے۔

فواد عالم کو ایک بار پھر نظر انداز کیے جانے پر سلیکشن کمیٹی اور خاص طور پر چیف سلیکٹر انضمام الحق کو شدید تنقید کا نشانہ بنایا جا رہا ہے، انھوں نے اس حوالے سے ویب سائٹ ’’کرک انفو‘‘ سے بات چیت میں کہا کہ مجھے گذشتہ تین برس کے دوران ڈومیسٹک کرکٹ میں فواد عالم سے کہیں زیادہ بہتر کرکٹرز دکھائی دیے، وہ ایک غیرمعمولی کھلاڑی ہیں لیکن کئی پلیئرز فہرست میں ان سے اوپر ہیں۔ ہم نے فواد کو یہاں نیٹس میں بلایا مگر سعد علی کو ان سے بہتر پایا۔

انضمام نے کہا کہ میں اب تک 12 سے 14 کھلاڑیوں کو موقع دے چکا اور کسی نے بھی ہمیں مایوس نہیں کیا، کسی پلیئر کو ڈراپ کرنے کا مقصد یہ نہیں کہ ہم اسے نظر انداز کررہے ہیں، پلیئرز کو اسکورکارڈز اور اعدادوشمار کی بنیاد پر منتخب کرنا آسان لیکن ہمیں بہت سی دوسری چیزوں کو بھی زیر غور لانا پڑتا ہے۔
چیف سلیکٹر نے کہا کہ میں کچھ بھی فواد عالم سے چھین نہیں رہا، انھوں نے ڈومیسٹک کرکٹ میں بہت سے رنز اچھی ایوریج سے بنائے مگر جب مقابلہ ہوتا ہے تو کچھ کھلاڑی باہر رہ جاتے ہیں۔ اس کا مطلب ہرگز نہیں کہ ان کا کیریئر ختم ہوگیا ہے، ہم نے ان لوگوں کو موقع دیا جن کے بارے میں سمجھتے ہیں کہ وہ انگلش کنڈیشنز میں اچھا کھیل سکتے ہیں۔

انضمام الحق نے بتایا کہ گزشتہ سیزن میں قائداعظم ٹرافی کے دوران بولنگ کنڈیشنز تھیں مگر سعد علی نے غیرمعمولی پرفارمنس دی اسی لیے ان کو موقع دیا گیا، میں نے کئی بھی بار فواد سے بات کی اور ان کو اعتماد دیا کہ وہ سخت محنت کا سلسلہ جاری رکھیں۔

اپنے بھتیجے امام الحق کے انتخاب سے متعلق انضمام نے کہاکہ وہ ایک سخت فیصلہ تھا مگر میں نے نہیں کیا، دراصل ہیڈ کوچ مکی آرتھر، بیٹنگ کوچ گرانٹ فلاور اور دوسرے سلیکٹرز نے انھیں منتخب کرنے کا فیصلہ کیا،اگرچہ میں مشاورتی گروپ کا حصہ تھا لیکن میں نے اس معاملے میں کوئی بھی بات نہیں کی، کوچز اور ٹرینر کی رپورٹ ہے کہ امام کی صلاحیت اور فٹنس میں بہتری آرہی ہے، ویسے بھی میرے چیف سلیکٹر بننے سے قبل ہی امام سسٹم میں موجود تھا، اس لیے اس کے مجھ سے تعلق کو زیر بحث نہیں لانا چاہیے۔
|کولمبو:  سابق لیگ اسپنر مشتاق احمد کا دل پاکستان میں کوچنگ سے بھر گیا جب کہ ہیڈ کوچ نیشنل کرکٹ اکیڈمی نے سری لنکن اسپن بولنگ کوچ بننے کیلیے دلچسپی ظاہر کردی۔

سری لنکا کرکٹ بورڈ کو اس وقت اسپن بولنگ اور فیلڈنگ کوچ کی تلاش ہے، اسپنرز کی ٹریننگ کیلیے آئی لینڈرز جن ناموں پر غور کررہے ہیں ان میں سابق پاکستانی لیگ اسپنرمشتاق احمد بھی شامل ہیں۔

سری لنکن میڈیا کی رپورٹ کے مطابق انھوں نے اس سلسلے میں اپنی دلچسپی سے بورڈ کو باقاعدہ آگاہ بھی کردیا ہے۔ سری لنکا کی جانب سے یہ تلاش نک پوتھاس کے جانے کے بعد شروع کی گئی جنھوں نے2017 کا زیادہ تر حصہ بطور ہیڈ کوچ گزارا تھا تاہم اپنا معاہدہ ختم ہونے سے پہلے ہی وہ ٹیم کو چھوڑ کرچلے گئے۔
ایس ایل سی کے ایک آفیشل نے اس بات کی تصدیق کردی کہ بورڈ نے انھیں بغیر کسی اعتراض کے جانے دیا،اگلے2ماہ کے اندر ہی دو نئے کوچز کا تقرر بھی کردیا جائے گا۔ یاد رہے کہ پوتھاس ہیڈ کوچ کے عہدے پر فائز ہونا چاہتے ہیں۔

اس سلسلے میں ٹیم منیجر اسانکا گروسنہا نے انھیں یقین دہانی بھی کرائی تھی،مگر بورڈ نے ان کی جگہ چندیکا ہتھورا سنگھے کو بنگلہ دیش سے بلاکر ہیڈ کوچ مقرر کردیا جس پر پوتھاس خوش نہیں تھے، وہ اس سے پہلے فیلڈنگ کوچ کے طور پر کام کرتے تھے مگر بعد میں انھیں  گراہم فورڈ کے گذشتہ برس جون میں ذمہ داری چھوڑنے پر عبوری کوچ بنادیا گیا تھا۔

ایس ایل سی کا خیال ہے کہ پوتھاس اب انگلینڈ میں جاب ڈھونڈے رہے ہیں، ان کے دور میں سری لنکن ٹیم نے پاکستان سے یو اے ای میں ٹیسٹ سیریز جیتنے کے سوااور کوئی بھی اہم کارنامہ انجام نہیں دیا تھا۔
|موہالی:  چنئی سپر کنگز کے کپتان مہندرا سنگھ دھونی کمر کی تکلیف میں مبتلا ہوگئے تاہم ان کو یقین ہے کہ انجری کے باوجود بدستور آئی پی ایل میچزکھیلنے کا سلسلہ جاری رکھیں گے۔

دھونی اتوار کی شب کنگز الیون پنجاب سے میچ میں بیٹنگ کے دوران اس تکلیف کا شکار ہوئے، میدان میں ہی انھیں طبی امداد بھی لینا پڑی تھی۔ چنئی سپر کنگز کا اب اگلا میچ جمعے کو ہے۔ دھونی نے کہاکہ کمر کی تکلیف بہت ہی شدید مگر قدرت نے مجھے بہت طاقت دی ہے، میں اپنی کمر کو بہت ہی کم استعمال کرتا اور ہاتھوں سے ہی بیٹنگ کا فریضہ انجام دیتا ہوں۔
| جب کہ وہ وقت دور نہیں جب عالمی اعزازات ایک ایک کر کے حاصل کرنا شروع کر دیں گے۔

نمائندہ ’’ایکسپریس‘‘ سے خصوصی بات میں عمران بٹ کا کہناتھا کہ روایتی حریف بھارت اور انگلینڈ کیخلاف ہمارے میچز خاصے سنسنی خیز رہے، ابتدا میں خسارے میں جانے کے باوجود پلیئرز نے ہمت نہیں ہاری اور عمدہ کم بیک کرتے ہوئے میچز برابر کیے۔

یاد رہے کہ کامن ویلتھ گیمز کے مقابلوںکے دوران گرین شرٹس حریف سائیڈز ویلز، بھارت، انگلینڈ اور ملائشیا کیخلاف میدان میں اترے اور تمام مقابلوں کے دوران ناقابل شکست رہے،کینیڈا کو ایک کے مقابلے میں تین گول سے زیر کر کے ایونٹ میں ساتویں پوزیشن بھی حاصل کی۔
ایک سوال پر قومی گول کیپر کا کہنا تھا کہ میں مکمل طور پر فٹ ہوں، میگا ایونٹ کے دوران میری عمدہ کارکردگی کا اندازہ اس بات سے بھی لگایا جا سکتا ہے کہ پاکستانی ٹیم نے مجموعی طور پر 9گولز کیے جبکہ 7 گول اس کیخلاف ہوئے۔ ایف آئی ایچ چیمپئن ٹرافی اور ایشیئن چیمپئنز ٹرافی کے دوران بھی اپنے کیریئر کا بہترین کھیل پیش کرتے ہوئے گرین شرٹس کی فتح میں اہم کردار ادا کرنے کی کوشش کرونگا۔

عمران بٹ نے کہا کہ کامن ویلتھ گیمز میں اچھی کارکردگی نے کھلاڑیوں کے حوصلے خاصے بلند کر دیے ہیں اور پلیئرز رواں برس شیڈل ایف آئی ایچ چیمپئنزٹرافی اور ایشین چیمپئن ٹرافی سمیت رواں برس شیڈول تمام ایونٹس میں عمدہ کارکردگی کا مظاہرہ کرنے کیلیے پر عزم ہیں۔

گول کیپر نے کہاکہ غیر ملکی قومی کوچ رولینٹ اولٹمنزکے آنے سے ٹیم کو خاصا فائدہ ہوا ہے۔ وہ گرائونڈ میں پریکٹس کے دوران اور ٹیم میٹنگز میں بھی کھلاڑیوں کی گیم میں بہتری لانے کیساتھ انھیں ذہنی طور پر بھی مضبوط کرنے کی کوشش کر رہے ہیں، ان کی طرف سے بتائی گئیں مفید ٹپس کا پلیئرز کا خاصا فائدہ ہوا ہے جس کا اندازہ اس بات سے بھی لگایا جا سکتا ہے کہ ایونٹ کے میچز کے دوران گرین شرٹس خسارے میں جانے کے باوجود میچز برابر کرنے میں کامیاب رہے۔

عمران بٹ نے کہا کہ کامن ویلتھ گیمز کے دوران جس طرح قوم کی سپورٹ ہمیں حاصل رہی، اس پر ٹیم پلیئرز ہاکی کے چاہنے والوں کے شکر گزار ہیں۔
|کراچی: 21ویں کامن ویلتھ گیمز میں پاکستان کے واحد گولڈ میڈلسٹ پہلوان انعام بٹ کا کہنا ہے کہ وہ اس کامیابی کو 4 سال قبل ہونے والی مایوسی کا ازالہ سمجھتے ہیں۔

برطانوی ویب سائٹ کو انٹرویو میں انعام بٹ نے کہاکہ میں جب گولڈ کوسٹ پہنچا تو صرف گولڈ میڈل کے بارے میں سوچ رہا تھا،گذشتہ کامن ویلتھ گیمز کے ریسلنگ مقابلوں میں جب بھارت کا ترانہ بجا تومیرا دل خون کے آنسو رو رہا تھا کہ ہمارا قومی پرچم و ترانہ کیوں شامل نہیں؟

انعام بٹ نے بتایا کہ میں گلاسگو میں گھٹنے کی تکلیف میں مبتلا ہوگیا اور ڈاکٹرز نے کہہ دیا تھا کہ میں 6 ماہ تک ریسلنگ نہیں کرسکتا، اس کے باوجود میں نے ایک ٹانگ پرمقابلے کیے اور 3 فائٹس جیتیں لیکن کانسی کے تمغے کے لیے ہونے والی فائٹ 6-6 پوائنٹس سے برابر ہونے کے بعد ٹیکنیکل بنیاد پر ہارگیا۔
پاکستانی پہلوان نے کہاکہ کامن ویلتھ گیمز سے قبل میں نے حکومت سے ٹریننگ کے لیے مالی مدد کی اپیل کی لیکن اس کا کوئی اثر نہ ہوا، میری ایک وڈیو وائرل ہوئی تھی جس میں حکومت سے کہا تھا کہ وہ مجھے کامن ویلتھ گیمز کی ٹریننگ کے لیے 10 لاکھ روپے دے اور اگر میں تمغہ نہ جیت سکوں تو میں یہ رقم واپس کردوں گا،اس اپیل کا کوئی نتیجہ برآمد نہ ہوا اور مجھے ٹریننگ کے لیے پاکستان ریسلنگ فیڈریشن اور اپنی مدد آپ پر ہی بھروسہ کرنا پڑا۔

انعام بٹ نے کہا کہ وہ کامن ویلتھ گیمز میں 2 طلائی تمغے جیتنے والے واحد ریسلر ہیں لیکن حکومت کی جانب سے پذیرائی نہ ہونے پرمایوس بھی ہیں۔ انھوں نے 2010 میں پہلی بار بھارت میں منعقدہ کامن ویلتھ گیمز میں گولڈ میڈل جیتا تھا،وہ ایشین بیچ چیمپئن شپ، ساؤتھ ایشین گیمز، کامن ویلتھ ریسلنگ چیمپئن شپ اور ورلڈ بیچ گیمز میں بھی طلائی تمغے جیت چکے ہیں۔

ریسلر نے کہاکہ پتہ نہیں میں کونسا میڈل جیتوں گا جس پر میرا نام بھی پرائیڈ آف پرفارمنس کے لیے نامزدکیا جائے گا۔ گوجرانوالہ سے تعلق رکھنے والے ریسلر کا کہنا تھا کہ وقت آ گیا ہے کہ حکومت اس بات پر توجہ دے کہ کون سا کھیل اورکون سے شہر پاکستان کو سب سے زیادہ میڈلزجیت کر دے رہے ہیں۔

خیال رہے کہ ان دولتِ مشترکہ کھیلوں میں پاکستان نے جو کل 5 تمغے جیتے ہیں ان میں سے 3 تمغے جیتنے والوں کا تعلق گوجرانوالہ سے ہی ہے، لہٰذا حکومت کوچاہیے کہ وہ گوجرانوالہ شہر میں مضبوط انفرا اسٹرکچر قائم کرے۔

انعام بٹ کا کہنا تھا کہ ورلڈ بیچ گیمز میں طلائی تمغہ جیتنے کے بعد سیکریٹری پنجاب اسپورٹس کی ہدایت پرمجھے گوجرانوالہ میں ایک چھوٹی سی جگہ دی گئی اس کو بہتر کرنے کے لیے میں نے پی ایس بی کی جانب سے دیے گئے 5 لاکھ روپے لگادیے، وہ جگہ اتنی چھوٹی ہے کہ ریسلنگ کا میٹ بھی اس پر پورا نہیں آتا لیکن میں نہ صرف وہاں ٹریننگ کرتا ہوں بلکہ 40،50 لڑکوں کو بھی ٹریننگ دے رہا ہوں۔ میں ریسلنگ فیڈریشن کے ارشد ستارکا معترف ہوں جو ریسلنگ کے لیے دن رات کام کررہے ہیں۔

4 سال قبل جب ارشد ستار نے فیڈریشن کے سیکریٹری کا عہدہ سنبھالا تھا اس وقت پورے پاکستان میں صرف 8 میٹ تھے لیکن آج ان کی کوششوں سے ریسلنگ میٹ کی تعداد 30 سے زائد ہوچکی ہے۔

ان کا کہنا تھا کہ گولڈ میڈل کے حصول کے بعد میں زیادہ سوچنا نہیں چاہتا بلکہ میری نظریں اگلے ہدف پر ہیں، وسائل کتنے ہی محدود ہوں اور حکومت مدد کرے یا نہ کرے میں اپنی محنت جاری رکھوں گا۔
|دبئی: پاکستانی اسپنر ثنا میرآئی سی سی ویمنز ون ڈے بولنگ رینکنگ کی ٹاپ5 میں شامل ہوگئیں۔

ثنا نے حالیہ درجہ بندی میں 620 پوائنٹس کے ہمراہ چوتھی پوزیشن پر جگہ بنالی،بھارتی پیسر جھولان گوسوامی ان سے ایک درجے پیچھے پانچویں نمبر پر براجمان ہیںِ۔ آسٹریلیا کی جیس جوناسین نے نمبرون پوزیشن سنبھالے رکھی، ان کی ہموطن میگن شیٹ نے دوسرے نمبر پر قدم جمائے رکھے، جنوبی افریقہ سے تعلق رکھنے والی میریزین کاپ تیسرے نمبر پر ہیں۔

2005 میں ڈیبیو کرنے والی ثنامیر اب تک 108 ون ڈے انٹرنیشنل میں پاکستان کی نمائندگی کرچکی ہیں، 2017 کے ورلڈ کپ میں ٹیم کی مایوس کن پرفارمنس کے بعد ان سے قومی ون ڈے ٹیم کی قیادت واپس لے لی گئی تھی، ان کی جگہ بسمہ معروف کو یہ ذمے داری سونپی گئی ہے۔
گرین شرٹس نے گزشتہ ماہ سری لنکا میں ون ڈے سیریز میں 3-0 سے کلین سوئپ کیا تھا اور اس میں ثنا نے کلیدی کردار ادا کیا تھا، پی سی بی نے رینکنگ میں حالیہ ترقی پر انھیں مبارکباد دی ہے۔

دوسری جانب بیٹنگ میں بھارتی اوپنر سمرتی مندھانا نے کیریئر کی بہترین چوتھی پوزیشن حاصل کرلی،21 سالہ مندھانا پہلی بار ٹاپ5 میں جگہ بنانے میں کامیاب ہوئی ہیں۔

آل رائونڈرز میں بھارت کی دیپتی شرما نے ترقی ملنے پر تیسری پوزیشن پر قدم رکھ دیے، ان سے آگے آسٹریلیا کی الیسی پیری اور ویسٹ انڈین کرکٹر اسٹیفنی ٹیلر ہیں۔
|فواد عالم نے کہا ہے کہ قومی ٹیم کیلیے منتخب نہ ہونے پر مایوس نہیں ہوں، محنت جاری رکھوں گا، فکسنگ کے بارے میں کبھی نہیں سوچا، صفائیاں وہ دیتے ہیں جنہوں نے کچھ کیا ہو۔

دورہ انگلینڈ کےلیے نظر انداز ہونے والے فواد عالم نے ایکسپریس سے خصوصی گفتگو کرتے ہوئے کہا کہ کیمپ میں کوچنگ اسٹاف اور ساتھی پلیئرز کا رویہ بہت مثبت تھا، دورہ انگلینڈ کیلیے اسکواڈ میں شامل نہ کیے جانے پر دکھ ہوا تاہم مایوس نہیں ہوں، محنت جاری رکھوں گا، میں آج جو کچھ بھی ہوں کرکٹ کی وجہ سے ہوں، کھیل کی عزت کرتا ہوں، عروج و زوال زندگی کا حصہ ہے، مثبت سوچ رکھتے ہوئے محنت جاری رکھوں گا، ایک دن اس کا پھل ضرور ملے گا۔

فکسنگ کے حوالے سے سوال پر انہوں نے کہا کہ کیریئر میں جتنی کرکٹ بھی کھیلی پوری دیانتداری سے کھیلی، فکسنگ کرنا تو درکنار کبھی اس بارے میں سوچا تک نہیں ہے، ویسے بھی صفائیاں وہ دیتے ہیں جنہوں نے کچھ کیا ہوتا ہے، میں نے ایسا کچھ کیا ہی نہیں تو کچھ کہنے کی بھی ضرورت نہیں ہے، اگر ایسا کوئی معاملہ ہوتا تو میں ڈومیسٹک کرکٹ بھی نہ کھیل رہا ہوتا۔
انہوں نے کہا کہ پاکستان کپ میں اچھا پرفارم کرنے کی کوشش کروں گا، اس کے بعد انگلینڈ میں لیگ کرکٹ کھیلنے کا بھی پروگرام ہے، شائقین کی جانب سے حوصلہ افزائی پر ان کا شکر گزار ہوں۔
|لاہور: یونس خان ناراض ہوکر لیول تھری کوچنگ کورس چھوڑ کر کراچی روانہ ہو گئے۔

گزشتہ سال ریٹائر منٹ کا اعلان کرنے والے سابق کپتان بطور کوچ کیریئر بنانے کے خواہشمند تھے، آسٹریلوی ماہرین کی نگرانی میں ہونے والے لیول تھری کورس میں شرکت کیلیے کراچی سے لاہور بھی آئے، تاہم نیشنل کرکٹ اکیڈمی میں ناراض ہو کر واپس روانہ ہو گئے۔

اس فیصلے کی وضاحت کرنے کیلیے یونس خان نے سوشل میڈیا پر پیغام جاری کیا جس میں ان کا کہنا تھا کہ مجھے این سی اے کی جانب سے ای میل کی گئی کہ آپ کی کورس میں شرکت ہمارے لیے باعث اعزاز ہو گی، جب یہاں پہنچا ہوں تو مجھے منیجمنٹ کے ایک سینئر رکن کا کمرہ استعمال کرنے کیلیے کہا گیا، ان کا سامان بھی یہاں پڑا ہے، میرے خیال میں کسی کا کمرہ بغیر اجازت استعمال کرنا میرے لیے بھی شرمندگی کا باعث بنتا، اس لئے کورس میں شرکت کرنے کے بجائے واپس جارہا ہوں۔
|لاہور: آل راﺅنڈر محمد حفیظ بولنگ ایکشن ٹیسٹ کیلئے انگلینڈ روانہ ہو گئے، آئی سی سی کی منظور شدہ لیب میں ایکشن کی جانچ منگل کو ہوگی۔

گزشتہ سال رپورٹ کئے جانے کے بعد آئی سی سی کے زیر اہتمام ٹیسٹ میں ان کے بازو کا خم 15 ڈگری کی قانونی حد سے متجاوز پایا گیا تھا، اصلاح کیلئے نیشنل کرکٹ اکیڈمی میں کام کرنے کے بعد آئی سی سی سے دوبارہ جائزے کیلئے درخواست کردی گئی تھی۔ کیریئر میں تیسری مرتبہ پابندی کا شکار ہونے کے بعد محمد حفیظ کا آل راؤنڈر اسٹیٹس معطل ہونے کی وجہ سے کیریئر بھی خطرے میں ہے۔
|گولڈ کوسٹ:  سابق اسپرنٹ اسٹار یوسین بولٹ کامن ویلتھ گیمز کی اختتامی تقریب میں ’ڈی جے‘ بن گئے جب کہ رنگارنگ تقریب کے دوران بولٹ اچانک ڈیکس پر نمودار ہوئے۔

گولڈ کوسٹ میں منعقدہ گیمزمیں سوئمنگ پول اور ٹریک سائیکلنگ میں میزبان آسٹریلیا کی بادشاہت قائم رہی جبکہ جمیکا کو ریٹائرڈ بولٹ کی کمی کا شدت سے احساس ہوا، اس کے ایتھلیٹس اسپرنٹ ایونٹس میں جدوجہد کرتے دکھائی دیے۔

گیمزکے دوران کسی بھی ایتھلیٹ کے ڈوپ ٹیسٹ میں ملوث ہونے کا انکشاف نہیں ہوا تاہم بھارت دو مرتبہ ’نو نیڈل پالیسی‘ کی خلاف ورزی میں ملوث پایا گیا جس کی وجہ سے اس کے دو ایتھلیٹس کو وطن واپس بھیج دیا گیا۔
گیمز کے دوران مختلف سماجی کارکنوں کی جانب سے احتجاج کا سلسلہ بھی جاری رہا، خاص طور پر برطانیہ کی جانب سے آسٹریلیا کو اپنی کالونی بنانے کے حوالے سے ان گیمز کو کامن ویلتھ کے بجائے ’اسٹولین ویلتھ (چرائی ہوئی دولت) گیمز ‘ کا نام دیا گیا۔

گزشتہ روز بھی 100 کے قریب مظاہرین نے اسٹیڈیم کی جانب مارچ کیا جن کو روکنے کیلیے بہت بڑی تعداد میں پولیس موقع پر موجود تھی۔

افتتاحی تقریب کے موقع پر بھی ایسی ہی صورتحال پیدا ہوئی تھی، گیمز کے آخری روز سخت گرمی کی وجہ سے ایتھلیٹس کی حالت بھی خراب ہوئی جبکہ میراتھن ریس میں نیچے گرنے والے اسکاٹش ایتھلیٹ کالم ہاکنز کے واقعے پر آرگنائزرز کو تنقید کا سامنا رہا جبکہ گرے ہوئے ایتھلیٹ کی تصاویر بنانے پرآفیشلز نے وہاں پر موجود شائقین کی مذمت بھی کی۔
|گولڈ کوسٹ: بھارتی ریسلر سمیت ملک نے مینز 125 کے جی میں گولڈ میڈل جیتا لیکن اسی کے ساتھ انھوں نے کینیڈا کے کورے جاروس کو ’ کاٹنے ‘ کا بھی اعتراف کرلیا۔

ملک نے کہا کہ یہ ذائقہ تندوری چکن جیسا نہیں تھا، اس سے قبل کینیڈین ریسلر نے سمیت پر راؤنڈ روبن مقابلے کے دوران کاٹنے کا الزام لگایا تھا، جس پر بھارتی ریسلر نے تردید کرنے کی بجائے کہا تھا کہ مجھ سے یہ حرکت غصے میں ہوگئی، اس میں انتہائی معذرت خواہ ہوں۔

دوسری جانب دفاعی چیمپئن جاروس کو اس بار سلور میڈل پر اکتفا کرنا پڑا ، حیران کن طور پر 8 برس قبل دہلی کامن ویلتھ گیمز 2010 میں جاروس نے بھی اسی نوعیت کی حرکت کی تھی۔
|لاہور:  پاکستان نے فخرزمان کو ڈیوڈ وارنر کی طرح اننگز کے آغاز کا موقع دے کر حریف کو دباؤ میں لانے کا منصوبہ بنا لیا۔

مکی آرتھر کی کوچنگ میں قومی ون ڈے ٹیم نے انگلینڈ میں کئی مضبوط حریفوں کو زیر کرتے ہوئے چیمپئنز ٹرافی جیتی،گرین شرٹس عالمی ٹی ٹوئنٹی رینکنگ میں بھی نمبر ون ہیں لیکن ٹیسٹ کرکٹ میں صورتحال زیادہ اچھی نہیں،یونس خان اور مصباح الحق کا خلا پُرکرنے کیلیے بھی وقت درکار ہے، دونوں سینئرز کی ریٹائرمنٹ کے بعد پہلی ہی سیریز میں سری لنکا جیسی کمزور ٹیم نے پاکستان کو اس کی پسندیدہ شکار گاہ یو اے ای میں دبوچ لیا۔

دونوں ٹیسٹ میچز میں شکست نے کوچنگ اسٹاف اور کھلاڑیوں کیلیے کئی سوالیہ نشان چھوڑ دیے، ان مسائل کا حل تلاش کرنے کیلیے ممکنہ کرکٹرز کا تربیتی کیمپ قذافی اسٹیڈیم میں جاری ہے۔
ہیڈ کوچ نے اشارہ دیاکہ آئرلینڈ اور انگلینڈ کی مشکل کنڈیشنز کا دبائو لینے کے بجائے جارحانہ انداز اپنایا جائے گا،ذرائع کے مطابق آرتھر کے کہنے پر ہی فخرزمان کو ممکنہ ٹیسٹ پلیئرز کی فہرست میں شامل کیا گیا، ان کا خیال ہے کہ آسٹریلوی بیٹسمین ڈیوڈ وارنر طویل فارمیٹ میں بھی جارحانہ آغاز کرتے ہوئے حریف ٹیموں کو دبائو میں لانے میں کامیاب ہوتے رہے،اسی طرح فخرزمان بھی پاکستان کیلیے کارآمد ثابت ہوسکتے ہیں۔

مکی آرتھرکا کہنا ہے کہ میں اپنے کام اور ٹیم سے محبت کرتاہوں، کوشش ہے کہ کوچنگ کی ذمہ داری مکمل ہونے تک ایسا ٹیم کلچر اور ورثہ چھوڑ کر جائوں جو پاکستان کیلیے قابل فخر ہو۔
|نئی دہلی: مظاہرین کی جانب سے میچ کے دوران گراؤنڈ میں سانپ چھوڑنے کی دھمکی پر چنئی سے آئی پی ایل میچز کو منتقل کرنا پڑا۔

آئی پی ایل کے چیئرمین راجیو شکلا نے کہاکہ ہم بدستور میچز چنئی میں ہی کرانے کو تیار تھے تاہم مقامی اتھارٹیز نے سیکیورٹی فراہم کرنے سے معذرت کرلی جس کی وجہ سے میچز کو منتقل کرنا پڑا۔

واضح رہے کہ مظاہرین کے ایک گروپ نے دھمکی دی تھی کہ اگر یہاں پر اگلا آئی پی ایل میچ ہوا تو وہ گرائونڈ میں سانپ چھوڑ دیں گے۔ یاد رہے کہ چنئی سپر کنگز کی ٹیم اب اپنے باقی 6 ہوم میچز 1200 کلومیٹر دور پونے میں کھیلے گی۔
|ممبئی:  آئی سی سی کے سابق صدر احسان مانی نے کرکٹ میں حکومتی مداخلت کے خاتمے کا مطالبہ کیا ہے۔

احسان مانی نے ایک بھارتی اخبار سے بات چیت میں کہاکہ اس وقت 2 اہم ترین ایشوز ہیں، آئی سی سی آئین کے تحت حکومتوں کو کسی بھی صورت میں کرکٹ معاملات میں مداخلت نہیں کرنا چاہیے،دوسری چیز یہ ہے کہ اس وقت پی سی بی اور بی سی سی آئی میں تعلقات تاریخ کے کم تر درجے پر ہیں۔

انھوں نے کہا کہ جب میں آئی سی سی کا سربراہ بنا تو اس وقت بھی پاکستان اور بھارت کئی برس سے آپس میں نہیں کھیل رہے تھے، تب دونوں جانب کے بورڈ آفیشلز کے ذاتی طور پر ایک دوسرے سے بہت ہی اچھے تعلقات تھے۔ اس وقت دونوں باڈیز میں موجود لوگ سختی سے اس بات پر کاربند تھے کہ دونوں ممالک کے درمیان سیاسی معاملات کو کسی بھی صورت میں کرکٹ پر اثر انداز نہیں ہونے دینا۔
احسان مانی نے بتایا کہ آئی سی سی کا صدر بننے کے بعد میں نے بھارت کا دورہ کیا اور وہاں پر جگموہن ڈالمیا اور دیگرآفیشلز کے ہمراہ بہت سے بھارتی وزرا سے ملاقاتیں کیں، اسی طرح پاکستان کے اس وقت کے صدر جنرل مشرف سے بھی ملا، میں نے دونوں طرف کی حکومتوں کو پیغام دیا کہ بطور ایڈمنسٹریٹرز کھیل کی حفاظت کرنا ہماری ذمہ داری ہے۔

انہوں نے کہا کہ ہم نہیں چاہتے کہ سیاست دونوں ممالک کی کرکٹ کی نقصان پہنچائے۔ ہم اپنی کوششوں میں کامیاب ہوئے اور بھارت نے 2004 میں پاکستان کا دورہ کیا جو انتہائی کامیاب رہا۔ ہزاروں بھارتی شائقین بھی پاکستان آئے اور ان کی شاندار مہمان نوازی ہوئی، اسی طرح پاکستان ٹیم کے 2005 میں دورئہ بھارت بھی کامیاب رہا۔

احسان مانی نے کہاکہ دونوں ممالک میں کرکٹ بورڈز کو چلانے والوں کو یہ سمجھنے کی ضرورت ہے کہ ان پر دنیا بھر کے کروڑوں شائقین کا قرض ہے، انہیں لازمی طور پر مل کر کرکٹ کوفروغ دینا اور اس کا تحفظ کرنا چاہیے۔
|لاہور: پیسر وہاب ریاض ہیڈ کوچ مکی آرتھر کے دل سے اتر گئے۔

یو اے ای میں سری لنکا کیخلاف گذشتہ سیریز کھیلنے والے وہاب کو آئر لینڈ اور انگلینڈ سے ٹیسٹ میچز کیلیے ممکنہ کرکٹرزکی25 رکنی فہرست میں بھی جگہ نہیں ملی، محدود اوورز کی کرکٹ سے وہ پہلے ہی باہر ہیں۔

ویب سائٹ ’’کرک انفو‘‘کو انٹرویو میں ہیڈ کوچ مکی آرتھر نے کہا کہ وہاب نے گذشتہ 2 سال میں میچز نہیں جتوائے، میری توقع ہوتی ہے کہ طویل عرصے سے انٹرنیشنل کرکٹ کھیلنے والے کھلاڑی میچ ونرز ثابت ہوتے ہوئے دوسروں کیلیے کارکردگی کا ایک معیار وضع کریں۔ دوسری صورت میں ہمارے لیے بہتر راستہ یہی ہے کہ مستقبل کو مدنظر رکھتے ہوئے نوجوان کھلاڑیوں پر سرمایہ کاری کریں، ہمارے پاس کئی باصلاحیت بولرز موجود ہیں۔
مکی آرتھر نے کہا کہ وہاب ریاض کو ڈراپ کرنا ایک بڑا فیصلہ ہے لیکن میچز کے میزبان ملک، کنڈیشنز و دیگر معاملات کو پیش نظر رکھتے ہوئے فیصلہ کرنا پڑا، قومی ٹیم میں جگہ بنانے والوں کیلیے کسی سہل پسندی کی گنجائش نہیں،میں وہاب ریاض کو قصور وار نہیں ٹھہراتا لیکن ان کی ٹریننگ اور گیند کیساتھ پرفارمنس کو نظر انداز نہیں کر سکتے۔

آرتھر نے کہا کہ میں پاکستان ٹیم کا ماحول اور کلچر تبدیل کرنا چاہتا ہوں، میری توقع نہیں ہوتی کہ کوئی پلیئر اپنی صلاحیت سے کمتر کھیل پیش کرے، خواہش ہے کہ کھلاڑی بلند حوصلے کے ساتھ بہترین کارکردگی دکھانے کیلیے بیتاب ہوں، کوئی فتوحات میں اپنا کردار ادا کرنے سے قاصر ہو تو اسے ٹیم میں اپنی جگہ خطرے میں ہی محسوس کرنا چاہیے۔

یاد رہے کہ وہاب اور فہیم اشرف پی ایس ایل کے بولرز میں سرفہرست تھے تاہم تجربہ کار پیسر کا اکانومی ریٹ (6.90) آل رائونڈر (7.75) سے بہتر تھا۔

وہاب2016 کے آغاز سے اب تک پاکستان کی طرف سے ٹیسٹ کرکٹ میں وکٹوں کے لحاظ سے تیسرے کامیاب ترین بولر ہیں، ان کی جگہ راحت علی کو شامل کیا گیا جو اس دوران ایڑی کی انجری کی وجہ سے قومی ٹیم سے دور رہے ہیں، ملتان سے تعلق رکھنے والے پیسر کی پی ایس ایل کے دوران فارم انھیں قومی ٹیم کے تربیتی کیمپ تک لانے کا ذریعہ بن گئی لیکن وہاب متاثر کن بولنگ کے باوجود کوچ کے پلان سے باہر ہوگئے۔
|لاہور:  شاداب خان کو ٹیسٹ کرکٹ کے ’’آداب‘‘ سکھانے کا مشن شروع ہوگیا۔

آئر لینڈ اور انگلینڈ میں ٹیسٹ میچز کی تیاری کیلیے تربیتی کیمپ میں ممکنہ کھلاڑیوں کی مشقوں کا سلسلہ دوسرے روز بھی جاری رہا، قذافی اسٹیڈیم کی چلچاتی دھوپ میں ٹھنڈے موسم میں شیڈول میچز کی تیاری بڑی سرگرمی سے جاری رہی، وارم اپ کے بعد مختلف ڈرلز کے ذریعے پلیئرز کی جسمانی استعداد بہتر بنانے پرکام کیا گیا۔

چند کرکٹرز نے ہلکی پھلکی ویٹ ٹریننگ بھی جاری رکھی، اسٹیورکسن نے کلوز فیلڈنگ کیلیے خصوصی پریکٹس کرائی،اس دوران کئی کھلاڑیوں کی کمر سے رسی باندھ کر انھیں الٹی سمت میں جھکتے ہوئے گیند پر قابو پانے کیلیے کہا گیا۔
میدان میں میٹرس بچھاکر فواد عالم اور دیگر نے ڈائیونگ کیچز بھی لیے، نیٹ پر بولنگ میں یاسر شاہ کا متبادل سمجھے جانے والے شاداب خان انگلش کنڈیشنز اور ٹیم کے ساتھ کام کرنے کا تجربہ رکھنے والے مشتاق احمد کی خصوصی توجہ کا مرکز بنے،بولنگ کوچ اظہر محمود بھی طویل فارمیٹ میں صرف ایک میچ کا تجربہ رکھنے والے شاداب کو کارکردگی بہتر بنانے کے گُر بتاتے نظر آئے،دوسرے اسپنر بلال آصف نے بھی سیشن کیاْ

گزشتہ روز فوڈ پوائزننگ کا شکار ہونے والے پیسر محمد عامر نے بھی نیٹ پر بھرپور قوت سے بولنگ کی،حسین طلعت اور فہیم اشرف نے اظہر محمود سے سوئنگ بولنگ بہتر بنانے کیلیے مدد لی،راحت علی بھی ایکشن میں نظر آئے۔

اوپنرز اور مڈل آرڈر بیٹسمینوں کو پریکٹس کرانے کیلیے دوسرے روز بھی بولنگ مشین کا سہارا لیا گیا،اظہر علی،امام الحق، فخرزمان اور بابر اعظم نے طویل سیشن کیا،دیگر بیٹسمین بھی نیٹ میں پیس اور بائونس کا سامنا کرتے ہوئے تکنیکی خامیاں دور کرنے کیلیے کوشاں رہے۔

سلیکشن کمیٹی کے سربراہ انضمام الحق دیگر ساتھیوں توصیف احمد،وجاہت اللہ واسطی اور وسیم حیدر کے ہمراہ میدان میں شامیانے کے نیچے بیٹھ کر کھلاڑیوں کی کارکردگی کا جائزہ لیتے رہے، ممکنہ اسکواڈ کے حوالے سے ہیڈ کوچ مکی آرتھرسے مشاورت کا سلسلہ بھی جاری رہا۔
|لندن:  پاکستان نژاد برطانوی باکسر عامر خان ایک بار پھر رنگ میں اترنے کیلیے تیار ہیں جب کہ ان کا 21 اپریل کو کینیڈین باکسر فل لو گریکو سے مقابلہ ہوگا۔

31 سالہ باکسر عامر خان کا کہنا ہے کہ وہ اپنے نئے کوچ جوئے گوسین کی نگرانی میں سخت محنت کررہے اور لو گریکو کو رنگ میں مزہ چکھانے کیلیے بے تاب ہیں۔

یاد رہے کہ لوگریکو نے پریس کانفرنس کے دوران عامر خان کی فیملی پر بھی بات کی تھی۔ عامر خان کی تقریباً 2برس بعد باکسنگ میں واپسی ہورہی ہے۔
|لاہور: آئر لینڈ اور انگلینڈ میں ٹیسٹ میچز کی تیاری کیلیے تربیتی کیمپ میں کھلاڑیوں کی مشقیں دوسرے روز بھی جاری رہیں۔

قذافی اسٹیڈیم میں جاری کیمپ کے دوسرے روز پلیئرز نے وارم اپ ایکسرسائز کے بعد مختلف ڈرلز کیں، سلی مڈ آف اور سلی مڈ آن پر فیلڈنگ کیلیے خصوصی مشقیں کروائی گئیں، گزشتہ روز فوڈ پوائزننگ کا شکار ہونے والے محمد عامر نے بھی نیٹ پر بولنگ کی، کمر سے رسی باندھ کر کلوز فیلڈنگ کی پریکٹس کی گئی۔

واضح رہے کہ قومی ٹیم رواں ماہ کے آخر میں انگلینڈ کا دورہ کرے گی جہاں پہلا ٹیسٹ میچ آئر لینڈ سے ہو گا، اس کے بعد انگلینڈ سے 2ٹیسٹ اور پھر اسکاٹ لینڈ کیخلاف 2ٹی ٹوئنٹی میچز ہونا ہیں۔
|کامن ویلتھ گیمز میں ریسلر بلال بٹ نے پاکستان کو تیسرا برانز میڈل دلا دیا۔ انہوں نے 57 کلوگرام کیٹگری میں انگلش ریسلر کو 6-1 سے مات دی۔

گولڈ کوسٹ میں جاری کامن ویلتھ گیمز میں ریسلنگ ایونٹ کا آغاز ہو گیا، پاکستان کے محمد بلال بٹ نے 57 کلو گرام اور محمد اسد بٹ نے 74 کلوگرام کیٹگری کے مقابلوں میں شرکت کی، بلال اور اسد نے اپنے ابتدائی مقابلوں میں فتح کے بعد دوسرے راؤنڈ میں جگہ بنائی جہاں پر اسد بھارت کھلاڑی سوشیل کمار سے یکطرفہ مقابلے میں ہار گئے ، محمد بلال نے سری لنکا کے چارلس فرنینڈو کو 2-12 سے شکست دے کر سیمی فائنل میں جگہ بنائی جہاں ان کا سامنا بھارت کے راہول آویر سے ہوا۔

بلال نے بھرپور مقابلہ کیا تاہم حریف ریسلر نے مقابلہ 12-8 سے اپنے نام کر تے ہوئے فائنل میں جگہ بنائی، برانز میڈل میچ میں بلال کا مقابلہ انگلینڈ کے جارج ریم سے ہوا جس میں انھوں نے 1-6 سے فتح کے ساتھ پاکستان کے لیے ریسلنگ میں پہلا اور مجموعی طور پر تیسرا برانز میڈل حاصل کیا۔ واضح رہے کہ اس سے پہلے ویٹ لفٹر طلحہ طالب اور نوح دستگیر بٹ پاکستان کے لیے کانسی کے تمغے جیت چکے ہیں۔
|کراچی:  پاکستان2020 میں ساف فٹبال چیمپئن شپ کی میزبانی کرے گا جب کہ آئندہ برس انڈر15 ساؤتھ ایشین فٹبال چیمپئن شپ کا انعقاد بھی ملکی میدانوں میں ہوگا۔

پاکستان 2020 میں ساف فٹبال چیمپئن شپ کی میزبانی کریگا، پاکستان فٹبال فیڈریشن کے آفیشل نے بدھ کو میڈیا سے گفتگو میں اس کی تصدیق کردی،کرکٹ اور ہاکی کے بعد فٹبال کے عالمی مقابلے بھی پاکستان میں منعقد ہونے جارہے ہیں۔

فیفا کی جانب سے پاکستان فٹبال فیڈریشن کی ممبرشپ بحال ہونے کے بعد موجودہ عہدیدار ملک میں انٹرنیشنل فٹبال کے انعقاد کو ممکن بنانے کیلیے ہمہ وقت کوشاں ہیں، ساؤتھ ایشین فٹبال فیڈریشن ( ساف ) نے 2019 سے 2021 تک پاکستان کو تین علاقائی ایونٹس کی میزبانی سونپنے کا فیصلہ کیا ہے۔
پی ایف ایف آفیشل کے مطابق گزشتہ دنوں ڈھاکا میں منعقدہ ساؤتھ ایشین فٹبال فیڈریشن کی کانگریس میں پاکستان کو 2020 کی ساؤتھ ایشین فٹبال چیمپئن شپ کی میزبانی دیے جانے کی منظوری بھی دے دی گئی ہے۔

آفیشل نے مزید بتایا کہ پاکستان اس کے علاوہ آئندہ برس ساؤتھ ایشین انڈر15 فٹبال چیمپئن شپ کی میزبانی بھی کرے گاجبکہ ساف انڈر19 گرلز چیمپئن شپ بھی 2021 میں پاکستانی میدانوں پر منعقد ہوگی۔

پاکستان فٹبال فیڈریشن کے صدر فیصل صالح حیات نے ان فیصلوں کا خیرمقدم کرتے ہوئے کہا کہ فیفا کی جانب سے بحالی کے بعد یہ پی ایف ایف کی بڑی کامیابی ہے۔ انھوں نے مزید کہا کہ پاکستان کا مشکل دور ختم ہوگیا،اب ملک میں دوبارہ انٹرنیشنل فٹبال سرگرمیاں شروع ہوجائیں گی۔

واضح رہے کہ رواں ماہ کراچی میں نیشنل چیلنج کپ بھی شروع ہونے جارہا ہے، دریں اثنا پاکستان کے خادم علی شاہ کو ساؤتھ ایشین فٹبال فیڈریشن نے آئندہ 4 برس کیلیے نائب صدر بھی منتخب کرلیا، وہ مسلسل تیسری بار اس عہدے پر فائز ہوئے۔
|سڈنی:  آل راؤنڈر گلین میکسویل نے انکشاف کیا ہے کہ اسٹیون اسمتھ، ڈیوڈ وارنر اور کیمرون بینکرافٹ کو سزاؤں پر آسٹریلوی ٹیم میں بے چینی پھیل گئی۔

گلین میکسویل نے کہا ہے کہ ساتھی کھلاڑی سمجھتے ہیں کہ بال ٹیمپرنگ کیس میں ان تینوں کے ساتھ مجرموں جیسا سلوک کیا گیا، ان کے لیے اپنے ساتھی کھلاڑیوں کو ٹی وی پر روتا اور معافیاں مانگتے ہوئے دیکھنا بہت ہی مشکل تجربہ تھا۔

آل راؤنڈر نے کہاکہ آسٹریلوی کھلاڑیوں کے لیے یہ سب کچھ قبول کرنا بہت ہی مشکل اور سب ہی اس سے متاثر ہوئے ہیں۔
|گولڈ کوسٹ: کامن ویلتھ گیمز میں شریک بھارتی پولیس مین و باکسر وکاش کرشن انتقام کی آگ میں جھلس رہے ہیں۔

بھارتی پولیس مین و باکسر وکاش کرشن 6 برس سے انتقام کی آگ میں جھلس رہے ہیں، وہ پروفیشنل بن کر اسٹار امریکی باکسر ایرول اسپینس کا مقابلہ کرنا چاہتے ہیں۔ گولڈ کوسٹ میں انھوں نے 75 کے جی سیمی فائنل میں رسائی حاصل کی، وکاش کا لندن اولمپکس میں اسپینس سے مقابلہ ہوا تھا جس میں ابتدائی طور پر انھیں فاتح قرار دیا گیا مگر بعد میں امریکی کیمپ کی جانب سے اپیل پر فیصلہ تبدیل کردیا گیا، وہ ابھی تک اس بات کو نہیں بھول پائے ہیں۔

کرشن نے کہاکہ اس سال کے آخر تک میں پروفیشنل باکسنگ میں آؤں گا اور  اس کی واحد وجہ اسپینس کو سبق سکھانا ہے۔
|کراچی:  سابق ٹیسٹ اسٹار یونس خان  نے کوچنگ میں مستقبل بنانے کاارادہ کر لیا۔

گزشتہ برس ٹیسٹ کرکٹ سے ریٹائر ہونے والے یونس خان مستقبل میں کوچنگ کا ارادہ رکھتے ہیں، پاکستان کی جانب سے سب سے زیادہ 10099ٹیسٹ رنز بنانے والے سابق اسٹار16 اپریل سے لاہور میں 6 روزہ لیول تھری کورس میں شریک ہوں گے، اس کی نگرانی تین آسٹریلوی ماہرین کریں گے۔

سابق ٹیسٹ اسپنر اکرم رضا بھی اس کورس میں حصہ لے رہے ہیں،2011میں آئی پی ایل میچز پر جوئے کے جرم میں گرفتار ہونے والے سابق امپائر کو پی سی بی نے پینل سے خارج کر دیا تھا، عدالت میں ایک برس کیس چلنے کے بعد انھیں بحال کیا گیا۔
2013میں آئی سی سی پینل میں نامزد نہ ہونے پر انھوں نے حکام کو پریس کانفرنس میں شدید تنقید کا نشانہ بنایا،ساتھ ہی دوبارہ امپائرنگ نہ کرنے کا اعلان کیا اس پر وہ دوبارہ پابندی کی زد میں آ گئے۔ جس کا گذشتہ برس ہی خاتمہ ہوا، اب وہ کوچنگ میں کیریئر بنانا چاہتے ہیں،ان پر جسٹس قیوم کی میچ فکسنگ تحقیقات کے بعد بھی جرمانہ عائد ہوا تھا۔

کوچنگ کورس میں سابق ٹیسٹ وکٹ کیپر محمد سلمان، منظور الہیٰ، نوید انجم  و دیگر شرکت کریں گے، اس میں کوچنگ صلاحیتوں کے ساتھ کمپوٹر اسکلز، انگریزی میں مہارت وغیرہ بھی دیکھی جائے گی، یونس خان بطور کرکٹر اپنے تجربات سے بھی آگاہ کریں گے، مشتاق احمد اور مدثر نذرکھیل کی باتیں بتائیں گے۔

کورس کے شرکا کو اختتام پر اسائمنٹس دیے جائیں گے جس کیلیے ان کے پاس ایک سال کا وقت ہوگا۔
|پیٹرنز ٹرافی گریڈ ٹو میچ میں امپائرز آپس میں جھگڑ پڑے جب کہ محمد باسط نے قیصر خان کو بوتل اٹھاکر ماردی۔

پیٹرنز ٹرافی گریڈ ٹو میں ایل سی سی اے گراؤنڈ لاہور پر گروپ ’’ڈی‘‘ کے ایک میچ میں برائٹو اور غنی گلاس کی ٹیمیں مقابل تھیں،اس دوران ایک دوسرے کے فیصلوں پر ناراض امپائرزمیدان میں بھی اپنی دھن میں مگن نظر آئے۔

میچ کا نتیجہ نکلنے کا کوئی امکان نہیں تھا جس پر محمد باسط نے کہا کہ کھیل ختم کرنے کا اعلان کردیں، قیصر خان نے اصرار کیا کہ جتنا بھی وقت ہے اوورز کرواؤں گا، بعد ازاں کھیل کے اختتام پر دونوں میں تلخ جملوں اور الزامات کا تبادلہ ہوا۔
باسط نے کہا کہ مجھے علم ہے کہ تم کس کی پشت پناہی کی وجہ سے ایسا کررہے ہو، معاملہ آگے بڑھا تو انھوں نے قیصر خان کو مبینہ طور پر بوتل بھی دے ماری،میچ ریفری علی نقوی  یہ منظر دیکھتے رہے۔

ایک کرکٹر نے نام ظاہر نہ کرنے کی شرط پر بتایا کہ اس واقعے پر وہاں موجود کھلاڑی حیران و پریشان رہ گئے،ان کا کہنا تھا کہ فیصلوں پر اتفاق نہ بھی ہوتو کبھی امپائرز کو اس طرح جھگڑتے نہیں دیکھا، عجیب صورتحال سب کیلیے ہی تشویش کا سبب بنی۔

ذرائع کے مطابق قیصر خان نے باسط کی جانب سے پھینکی گئی بوتل  کی موبائل پر تصویر اتاری اور اس کو محفوظ بھی کرلیا،انھوں نے اس ناخوشگوار واقعے کی بورڈ کو رپورٹ کردی ہے۔

یاد رہے کہ میچ برائٹو اور غنی گلاس کیلیے یکساں اہمیت کا حامل تھا،ڈرا ہونے کے بعد دونوں کے 18،18پوائنٹس ہوگئے ہیں۔
|کراچی:  رواں ماہ کے آخر میں فیصل آباد میں شیڈول پاکستان کپ ون ڈے کرکٹ ٹورنامنٹ کیلیے پلیئرزکی ابتدائی فہرست تیار کرلی گئی۔

پاکستان کپ ون ڈے کرکٹ ٹورنامنٹ کیلیے 15رکنی اسکواڈز کے ساتھ 18 ریزرو کرکٹرزکا بھی انتخاب ہوا ہے، یہ انجریز یا دورئہ انگلینڈ کیلیے انتخاب کی صورت میں باہر ہونے والے کھلاڑیوں کی جگہ لیں گے، احمد شہزاد بلوچستان، شعیب ملک پنجاب، عمر امین سندھ اور فخرزمان خیبر پختونخوا کی قیادت کریں گے۔

فیڈرل کی قیادت کے لیے عماد وسیم کے ساتھ کامران اکمل کا نام بھی دیا گیا ہے، عماد ان دنوں انجری کی وجہ سے کرکٹ نہیں کھیل رہے، اگر وہ فٹ نہ ہوئے تو سینئر وکٹ کیپر اضافہ ذمہ داری نبھائیں گےْ
عماد وسیم نے نمائندہ ’’ایکسپریس‘‘ کو بتایا کہ آئندہ ہفتے ڈاکٹر سے مشاورت کے بعد ٹریننگ کا سلسلہ شروع کریں گے۔ پاکستان کپ کے لیے منتخب شدہ ابتدائی اسکواڈز یہ ہیں، بلوچستان:احمد شہزاد (کپتان) ، رضوان حسین، رمیز راجہ جونیئر، خوشدل شاہ، اکبر الرحمان، فیضان ریاض، روہیل نذیر، بسم اللہ خان، محمد عرفان (فاٹا)، محمد نواز، سہیل تنویر، انور علی، میر حمزہ، محمد عرفان جونیئر، شاہین شاہ آفریدی۔ پنجاب:شعیب ملک (کپتان)، ذین عباس، صاحبزادہ فرحان، عبدالصمد، آصف علی، اشفاق احمد، محمد رضوان،  سہیل اختر، اسامہ میر، کاشف بھٹی، عمران خان سینئر، محمد سمیع، ضیا الحق، شاہد یوسف، عبدالرحمان مزمل۔ فیڈرل:عماد وسیم (کپتان)، کامران اکمل (کپتان)، عابد علی، اویس ضیا، صہیب مقصود، آصف ذاکر، سعد نسیم، حسین طلعت، شاداب خان، رضا حسن، عماد بٹ، سلمان علی آغا، رومان رئیس، عثمان شنواری، عمید آصف۔ سندھ:عمر امین (کپتان)، سلمان بٹ، گوہر علی، فواد عالم، افتخار احمد، عادل امین، رمیز عزیز، عدنان اکمل، محمد اصغر، بلال آصف، عامر یامین، جنید خان، سہیل خان، تاج ولی، تابش خان۔ خیبر پختونخوا:فخر زمان (کپتان) ، خرم منظور، اسرار اللہ، محمد حفیظ، عمر اکمل، سعود شکیل، محمد سعد، محمد عرفان (لاہور)، دانش عزیز، حسان خان، محمد اعظم، وہاب ریاض، سمین گل، صدف حسین، محمد حسن۔ ریزرو کھلاڑی یہ ہیں، بیٹسمین:خرم شہزاد، علی اسد، احسن علی، ذیشان ملک، رئیس احمد۔ آل راؤنڈرز:محمد عمران، بلاول بھٹی، بلاول اقبال۔ وکٹ کیپرز: عمیر مسعود، علی شان، جنید علی۔ فاسٹ بولرز:عدنان غوث، احمد بشیر، رانا شہزاد اعظم، موسیٰ خان۔ اسپنرز:رضا علی ڈار، احمد صافی، قیصر اشرف، ظفر گوہر، کامران غلام، خالد عثمان۔
|کراچی:  پی سی بی نے اماراتی حکام کو دوٹوک وارننگ دے دی کہ وہ لیگز یا پاکستان میں سے کسی ایک کا انتخاب کر لے۔

پاکستان طویل عرصے سے بطور نیوٹرل وینیو اماراتی گراؤنڈز کو استعمال کر رہا ہے، مگر اب یو اے ای سے تعلقات مثالی نہیں رہے جو افغان لیگ کی میزبانی کے ساتھ خود اپنی لیگ بھی کرانے کیلیے پر تول رہا ہے، اس سے پاکستان سخت ناخوش ہے کیونکہ پی ایس ایل کے مفادات کو ضرب پہنچ سکتی ہے،گوکہ ملک میں انٹرنیشنل کرکٹ کی بحالی کا سلسلہ شروع ہو گیا مگر مکمل واپسی میں مزید چند برس لگیں گے، اس لیے بطور دوسرے آپشن ملائیشیا پر غور جاری ہے۔

ذرائع نے بتایا کہ گذشتہ دنوں اماراتی حکام نے پی سی بی سے کہا تھا کہ اگر ایشیا کپ کی میزبانی دلا دی جائے تو وہ لیگز کرانے کے فیصلوں پر نظرثانی کریں گے۔ پاکستان نے اس ضمن میں اپنا بھرپور کردار ادا کرتے ہوئے بھارت سے منتقل ہونیوالے ایشیائی ایونٹ کی میزبانی سری لنکا کے بجائے یو اے ای کو دلا دی۔
پی سی بی کی خواہش ہے کہ لیگز نہ کرانے کے ساتھ اماراتی حکام اپنے گراؤنڈز کے ریٹ وغیرہ بھی کم کریں، گوکہ رواں برس آسٹریلیا اور نیوزی لینڈ سے سیریز یو اے ای میں ہی ہونی ہیں، البتہ اگر مقامی حکام کے رویے میں لچک نہ آئی تو پی سی بی ملائیشیا کے آپشن پر غور کریگا، اس حوالے سے18 اپریل کو دبئی میں ملاقات ہونی ہے، چیئرمین پی سی بی نجم سیٹھی وہاں آئی سی سی آڈٹ کمیٹی کی میٹنگ میں بھی شرکت کریں گے۔

پی سی بی چونکہ پی ایس ایل بھی وہیں کراتا لہذااسے خدشہ ہے کہ ان ایونٹس سے اپنی لیگ کو مسائل کا سامنا کرنا پڑیگا، اگلے برس بھی پاکستان سپر لیگ کے آدھے میچز یو اے ای میں ہی ہونے ہیں، دوسری جانب گذشتہ دنوں پی سی بی آفیشلز نے ملائیشیا میں 2 کرکٹ گراؤنڈز کا جائزہ لیا اور مقامی آفیشلز سے بریفنگ لی، وہاں یو اے ای کے مقابلے میں آدھے اخراجات آئیں گے، واحد مسئلہ گراؤنڈز کا چھوٹا ہونا ہے، البتہ ان کا موازنہ شارجہ کرکٹ اسٹیڈیم سے کیا جا سکتا ہے۔

جنوری، فروری تک کوالالمپور میں بارشیں ہوتی ہیں مگر مارچ کے بعد موسم ٹھیک ہونا شروع ہو جاتا ہے، درجہ حرارت بھی دبئی وغیرہ سے بہت کم 24،25 ڈگری ہی رہتا ہے، یہ سب عوامل پی سی بی کو ملائیشیا کے آپشن پر سنجیدگی سے غور پر مجبور کر رہے ہیں۔

یو اے ای سے تعلقات میں بہتری کی صورت میں بھی پاکستان بطور دوسرے ہوم وینیو ملائیشیا پر غور جاری رکھے گا، قومی ویمنز ٹیم یکم جون سے وہاں ایشیا کپ کھیلے گی، اس کے بعد15 سے31 اکتوبر تک آسٹریلیا سے ہوم سیریز ہونی ہے،اس میں 3 ون ڈے اور اتنے ہی ٹی 20 میچز کھیلے جائینگے، پی سی بی اس سیریز کا انعقاد ملائیشیا میں کرنا چاہتا ہے، اس حوالے سے آسٹریلیا کے ساتھ ابتدائی بات چیت بھی ہو چکی ہے۔
|لاہور:  آئرلینڈ وانگلینڈ کیخلاف ٹیسٹ میچز کیلیے تربیتی کیمپ میں فہیم اشرف خصوصی توجہ کا مرکز بن گئے۔

آئرلینڈ وانگلینڈ کیخلاف ٹیسٹ میچز کیلیے ممکنہ کرکٹرز کا تربیتی کیمپ لاہور میں جاری ہے، گزشتہ روز وارم اپ اور ایکسرسائزکے بعد فیلڈنگ کا طویل سیشن کیا گیا،کوچ اسٹیورکسن نے بیٹ کی مدد سے اچانک گیندیں اچھالتے ہوئے سلپ فیلڈرز کی مستعدی کا امتحان لیا،اس کے بعد ہوا میں خاصی دیر معلق رہنے والی گیندوں کو پیچھے ہٹتے ہوئے قابو پانے کا ٹاسک دیا گیا۔

میٹرس پر ڈائیو لگاکر مشکل کیچ تھامنے کی مشق بھی کرائی گئی جس میں کپتان سرفراز احمد نے وکٹ کیپنگ گلوز پہن کر حصہ لیا۔ پیسرز محمد عامر، حسن علی اور راحت علی کے ساتھ فہیم اشرف نے بھی بولنگ کوچ اظہر محمود کی رہنمائی میں طویل سیشن کیا، دوسرے نیٹ میں شاداب خان،محمد اصغر، بلال آصف اور کاشف بھٹی اسپن میں اپنی صلاحیتیں آزمانے کے ساتھ ایک دوسرے سے صلاح مشوروں میں بھی مصروف رہے۔
فواد عالم بھی اسپنرز کے ساتھ ایکشن میں نظر آئے، ٹیسٹ میچز میں بطور آل راؤنڈر شمولیت کے مضبوط امیدواروں میں شامل فہیم اشرف پر بیٹنگ کوچ گرانٹ فلاور نے خصوصی توجہ دیتے ہوئے اسٹروکس چیک کیے۔

آل راؤنڈر کا فٹ ورک بنانے کیلیے مشورے دینے والوں میں ہیڈ کوچ مکی آرتھر بھی شامل تھے، بابر اعظم نے فاسٹ اور اسپن بولنگ پر الگ الگ سیشن کیے، ممکنہ کرکٹرزکا تربیتی کیمپ اتوارکوختم ہوجائے گا،ٹیم کااعلان بھی اسی روز متوقع ہے،18اپریل سے صرف منتخب اسکواڈ میں شامل کھلاڑی ٹریننگ کریں گے۔
|لاہور:  اسد شفیق دورۂ برطانیہ میں نمبر 4 پر بیٹنگ کیلیے تیار ہیں۔

آئرلینڈ اور انگلینڈ سے ٹیسٹ میچز کی تیاری کیلیے کیمپ قذافی اسٹیڈیم لاہور میں جاری ہے، گذشتہ روز میڈیا سے بات چیت کرتے ہوئے اسد شفیق نے کہاکہ یونس خان اور مصباح الحق ایک عرصے تک پاکستانی بیٹنگ کے ستون بنے رہے،ان کی ریٹائرمنٹ کے بعد بیٹنگ کا بوجھ اظہرعلی، سرفراز احمد اور مجھ کو مل کر اٹھانا ہے۔

اسد شفیق نے کہاکہ انگلینڈ کی مشکل کنڈیشنز میں ذمہ داری مزید بڑھ جائے گی، کوچ اور کپتان غور کررہے ہیں کہ مجھے چوتھے نمبر پر بیٹنگ کیلیے بھیجا جائے، میں ڈومیسٹک کرکٹ میں ٹاپ آرڈر میں بھی کھیلتا رہا ہوں اس لیے کوئی مشکل نہیں ہوگی جب کہ دیگر چند بیٹسمین بھی انگلینڈ میں کھیل چکے اور امید ہے کہ بہتر کارکردگی کا مظاہرہ کریں گے۔
انھوں نے کہا کہ پاکستانی پیس بیٹری بہترین ہے، عامر اور حسن اچھی فارم میں ہیں،نیٹ میں خاصے ردھم میں بھی نظر آرہے ہیں، گوکہ ہر طرح کی کنڈیشنز میں اپنی افادیت ثابت کرنے والے یاسر شاہ کی کمی محسوس ہوگی، البتہ ان کا خلا پُر کرنے کیلیے موجود نوجوان اسپنرز بھی باصلاحیت ہیں۔

اسد شفیق نے کہا کہ ٹیم انگلینڈ میں فتوحات حاصل کرنے کی صلاحیت رکھتی ہے،تربیتی کیمپ میںکھیل کے تینوں شعبوں سمیت فٹنس بہتر بنانے پر بھی کام کررہے ہیں۔ میچ وننگ کارکردگی کم ہونے کے سوال پر انھوں نے کہا کہ جب بھی موقع ملا کوشش کی کہ ٹیم کیلیے اپنی افادیت ثابت کروں۔

محدود اوورز کے اسکواڈ میں جگہ نہ بنانے کے حوالے سے اسد شفیق نے کہا کہ قومی ون ڈے اور ٹی ٹوئنٹی کپ میں بہتر کارکردگی دکھانے میں کامیاب رہا، خود کو جدید کرکٹ کے تقاضوں سے ہم آہنگ کرنے کی کوشش کررہا ہوں،ون ڈے اسکواڈ میں کم بیک کیلیے پُرعزم ہوں۔
|گولڈ کوسٹ:  آسٹریلیا کے شہر گولڈ کوسٹ میں جاری کامن ویلتھ گیمز میں شریک 2 بھارتی ایتھلیٹس کو نونیڈل پالیسی یعنی انجکشن کے استعمال پر پابندی کی خلاف ورزی کرنے پر واپسی کا پروانہ جاری کر دیا گیا۔

منتظمین نے ٹرپل جمپر راکیش بابو اور ریس واکر عرفان کولوتھم تھودی کے اجازت نامے منسوخ کردیے،انھیں پہلی دستیاب فلائٹ سے اپنے ملک واپس جانے کاکہا گیا ہے۔

یاد رہے کہ حالیہ کامن ویلتھ گیمز میں بھارتی ٹیم کی جانب سے 2 بار اس پالیسی کی خلاف ورزی ہوئی، صفائی کرنے والے عملے کے ایک اہلکار کوکمرے میں ٹیبل پر موجود ایک کپ میں سرنج ملی تھی، ایک آسٹریلوی اینٹی ڈوپنگ اہلکار نے بابو کے بیگ سے سرنج برآمد کی۔
گزشتہ روز سماعت کے دوران کامن ویلتھ گیمز کے صدر لوئز مارٹن نے کہا کہ دونوں کھلاڑیوں نے ناقابل اعتبار اور ٹال مٹول کرنے والے ثبوت فراہم کیے ہیں، جب ہم نے کہا کہ کوئی رعایت نہیں تو اس کا مطلب یہی ہے، دونوں ایتھلیٹس کو معطل کرکے باہر نکال دیا گیا ہے، راکیش اور عرفان نے سرنجوں کے بارے میں لاعلمی کا اظہار کیا ہے۔

واضح رہے کہ 3 اپریل کو ایک بیمار باکسر کو وٹامن کا بلا اجازت انجیکشن لگانے پر بھارتی آفیشلزکی سرزنش بھی ہوئی تھی۔
|لاہور: پاکستان ہاکی ٹیم کے کپتان اور کوچ دونوں نے ایشین گیمز میں پہلی پوزیشن کو ہدف بنالیا۔

آسٹریلیا کے شہر گولڈ کوسٹ میں جاری کامن ویلتھ گیمز میں پاکستان ہاکی ٹیم کا سفر ساتویں پوزیشن کے ساتھ ختم ہوگیا ہے، ایونٹ کے دوران گرین شرٹس نے ویلز، بھارت، انگلینڈ اور ملائیشیا کے خلاف میچز ڈرا کھیلے تاہم کینیڈا کو ایک کے مقابلے میں 3 گول سے زیر کرکے میگا ایونٹ میں تیسری پوزیشن پر قبضہ جمایا ہے۔ قومی کپتان اور کوچ گرین شرٹس کی کارکردگی سے مطمئن ہیں اور دونوں نے ایشین گیمز میں پہلی پوزیشن کو اپنا ہدف بنایا ہے۔

قومی کپتان محمد رضوان سینئر کا کہنا ہے کہ اگرپوزیشن کے لحاظ سے دیکھاجائے تو ساتویں پوزیشن بہت بری آئی ہے لیکن اگر پچھلے برسوں میں ٹیم کی کارکردگی کا موازنہ کیا جائے تو موجودہ نتائج خاصے حوصلہ افزا ہیں۔ انھوں نے کہاکہ کامن ویلتھ گیمز کے دوران ہم نے ہر میچ میں بہتری کی جانب قدم بڑھایا، پہلے ہم دنیا کی مختلف ٹیموں سے میچز ہارے، اومان کے خلاف بھی میچ برابر کھیلا تاہم اب ہم انگلینڈ، بھارت اور ملائیشیا جیسی ٹیموں کے ساتھ میچز ڈرا کرنے میں کامیاب رہے ہیں۔
محمد رضوان کا کہنا تھا کہ ہاکی کے کھیل میں ہر ٹیم بہتری کی طرف جارہی ہے، پہلے بیلجیئم کا نام نہیں ہوتا تھا، اب وہ عالمی ہاکی رینکنگ میں دوسرے نمبر پر ہے، ہر ٹیم آگے آنے کے لیے بھر پور محنت کررہی ہے۔ دنیا بھر میں ہاکی لیگز کا انعقاد کیا جا رہا ہے، غیر ملکی قومی کوچ راولنٹ اولٹمینز کے آنے سے ٹیم کی کارکردگی میں خاصی بہتری آئی ہے، مستقبل کے ایونٹس میں اس سے بھی اچھی کارکردگی کی امید ہے۔

قومی کپتان نے کہا کہ ہمارا اگلاٹارگٹ چیمپئنز ٹرافی اور ایشین گیمز ہے، ان ایونٹس میں کامن ویلتھ کی غلطیاں دہرانے سے گریز کریں گے، انھوں نے کہاکہ ہماری کوشش ہوگی کہ ہم ایشین گیمز میں گولڈ میڈل جیت کر نہ صرف قوم کو خوشیاں دیں بلکہ اولمپکس کے لیے بھی براہ راست کوالیفائی بھی کریں۔

پاکستان ہاکی ٹیم کے کوچ محمد ثقلین نے بھی ایشین گیمز کو اصل ہدف قرار دیتے ہوئے کہا کہ قومی ٹیم کی پرفارمنس پہلے سے کافی بہتر ہوئی ہے، کینیڈا کے خلاف ہونے والے میچ میں فتح خوش آئند ہے۔

ایکسپریس سے بات چیت میں ان کا کہنا تھا کہ ہم ایشین گیمز کیلیے ٹیم بنا رہے ہیں، کامن ویلتھ ایونٹ سے ہمیں کافی تجربات ملے ہیں اسی روشنی میں ہم ٹیم بنائیں گے۔

محمد ثقلین نے کہا کہ ہمارا فوکس ایشین گیمز ہے جس کے لیے بہترین ٹیم بناکر نتائج اپنے نام کرنے کی کوشش کریں گے، انھوں نے کہاکہ غیر ملکی کوچ کے آنے سے کھلاڑیوں کی کارکردگی میں بہتری اور مہارت میں خاصا اضافہ ہوا ہے، مستقبل میں پلیئرز راولنٹ اولٹمینز کے تجربے سے مزید استفادہ کریں گے۔
|کراچی:  پاکستانی باکسر محمد وسیم آئی بی ایف فلائی ویٹ ٹائٹل کیلیے جنوبی افریقہ کے میتھالین سے مقابلہ کریں گے۔

ایکسپریس ٹریبیون کی رپورٹ کے مطابق پاکستان کے واحد ڈبلیو بی سی ٹائٹل جیتنے والے محمد وسیم اب 15 جولائی کو ملائیشیا میں آئی بی ایف فلائی ویٹ ورلڈ ٹائٹل بائوٹ میں جنوبی افریقی حریف میتھالین کیخلاف رنگ میں اتریں گے۔

یہ پہلا موقع ہے جب کوئی پاکستانی باکسر آئی بی ایف ورلڈ ٹائٹل کیلیے فائٹ کرنے جارہا ہے، وسیم کے مطابق فلپائنی باکسر ڈونی نائٹیز کی خالی ہونے والی جگہ ورلڈ ٹائٹل پانے کیلیے ان کے پاس یہ سنہری موقع ہے۔
|لاہور: کامن ویلتھ گیمز میں پاکستان کے جیولن تھرو کے کھلاڑی ارشد ندیم نے کوالیفائنگ راونڈ میں 80.47 کا تھرو پھینک کر نہ صرف فائنل راونڈ کے لئے کوالیفائی کر لیا بلکہ نیا ریکارڈ بھی قائم کیا ہے۔

ارشد ندیم نے آج کھیلے جانے والے دو کوالیفائنگ راونڈز میں مجموعی طور پر دوسرا سب سے زیادہ لمبا تھرو پھیکنا۔ کوالیفائینگ راونڈ میں صرف آسٹریلیا کے ہا مش پیکاک ان سے زیادہ تھرو کرنے میں کا میاب ہوئے ہیں جنہوں نے 81.2 میٹرتھرو پھینکا۔ کوالیفائنگ راونڈ میں بھارت کے ویپن کاشانا تیسرے نمبر پر رہے جنہوں نے78.88کا تھرو پھینکا۔

پاکستانی کھلاڑی ارشد ندیم کل پاکستانی وقت کے مطابق صبح ساڑھے نو بجے فائنل مقابلے کے لئے میدان میں اُتریں گے ان کا مقابلہ گولڈ میڈل کے لئے آسٹریلین حریف ہا مش پیکاک کے ساتھ ہو گا، ارشد ندیم کا کوالیفائنگ راونڈ میں کامیابی کے بعد کہنا تھا کہ وہ فائنل مقابلے کے لئے تیار ہیں اب ان کی نظر گولڈ میڈل پر ہے۔انہوں نے کہا کہ وہ کل اپنا پورا زور لگادیں گے۔انہوں نے قوم سے بھی انکے لئے دعا کی اپیل کی ہے۔
|لاہور: کامن ویلتھ گیمز کی میڈلسٹ قومی ویٹ لفٹنگ ٹیم وطن واپس پہنچ گئی، علامہ اقبال انٹرنیشنل ایئر پورٹ لاہور پر کھلاڑیوں کا شاندار استقبال کیا گیا۔

کامن ویلتھ گیمز میں 2 برانز میڈل حاصل کرنے والی پاکستان ویٹ لفٹنگ ٹیم  کا علامہ اقبال انٹرنیشنل ایئر پورٹ لاہور پر فیڈریشن کے عہدیداروں اور شائقین کی کثیر تعداد نے کھلاڑیوں کا شاندار استقبال کیا۔ کامن ویلتھ گیمز میں قومی ویٹ لفٹر طلحہ طالب نے 62 کلوگرام اور محمد نوح دستگیر بٹ نے105 کلوگرام کیٹگریز کے مقابلوں میں کانسی کے تمغے حاصل کئے تھے۔

سات رکنی قومی ویٹ لفٹنگ ٹیم کے دستہ میں عبدالغفور (56 کلوگرام)، طلحہ طالب (62 کلوگرام)، ابو سفیان (69 کلوگرام) اور محمد نوح دستگیر بٹ (105 کلوگرام) کے مقابلوں میں شریک ہوئے، ان کے علاوہ کوچز علی اسلم چوہدری اور محمد الیاس بٹ بھی ہمراہ تھے۔
|لاہور: انگلینڈ اورآئرلینڈ کے دوروں کیلیے قومی کرکٹ ٹیم نے تیاریاں شروع کردی ہیں جس کے بعد جمعہ کی صبح گرین شرٹس نے قذافی اسٹیڈیم میں بھر پور ٹریننگ بھی کی۔

ابتداء میں پلیئرز کو مخصوص جسمانی ورزشوں کے بعد کوچز کی جانب سے فیلڈنگ پریکٹس کروائی گئی، غیر ملکی قومی کوچ مکی آرتھر نے گراؤنڈ میں میٹریس بچھوا کر پلیئرز کو ڈائیو لگوا کر کیچ پکڑنے کی بھر پور پریکٹس کروائی۔ بعد ازاں کھلاڑیوں نے نیٹ میں بیٹنگ اور بولنگ کی بھی بھرپور پریکٹس کی۔ لیگ اسپنر یاسر شاہ کے ان فٹ ہونے کے بعد اسپنر شاداب خان کوچز کی توجہ کا مرکز رہے۔
|لاہور:  وہاب ریاض کا ستارہ گردش سے باہر نہ آسکا پیسر آئرلینڈ اور انگلینڈ سے ٹیسٹ میچزکے ممکنہ پلیئرز میں جگہ حاصل نہ کر پائے.

آل راؤنڈر حسین طلعت، اسپنر کاشف بھٹی اور فواد عالم کا انتخاب ہو گیا، شان مسعود گھٹنے کی انجری کے سبب زیر غور نہیں آئے، کیمپ بدھ سے شروع ہو رہا ہے اور15 اپریل کو اختتام ہوگا، اس کے بعد حتمی اسکواڈ کا اعلان کر دیا جائے گا۔  آئر لینڈ اور انگلینڈ سے ٹیسٹ میچز سے قبل تربیتی کیمپ کیلیے ممکنہ کرکٹرز کا اعلان کردیا گیا۔ بیٹسمین اظہر علی، سمیع اسلم، حارث سہیل، اسد شفیق، بابر اعظم، فخر زمان، عثمان صلاح الدین،سعد علی اور امام الحق کے ساتھ  فواد عالم بھی شامل ہیں،البتہ ذرائع کے مطابق ان کی حتمی اسکواڈ میں شمولیت کا امکان بہت کم ہے، اسپنرز بلال آصف، محمد اصغراور شاداب خان کے ساتھ کاشف بھٹی پہلی بار کیمپ کا حصہ بنے، فاسٹ بولرز میں محمد عامر، حسن علی، راحت علی اور میر حمزہ شامل ہیں، محمد عباس منتخب کھلاڑیوں میں موجود لیکن کاؤنٹی کرکٹ میں مصروف ہونے کی وجہ سے کیمپ میں ٹریننگ کیلیے نہیں آئیں گے۔

ویسٹ انڈیز سے کراچی میں ٹی ٹوئنٹی سیریزکے اسکواڈ میں جگہ نہ بنا پانے والے وہاب ریاض کو ٹیسٹ کے ممکنہ پلیئرز میں بھی شامل نہیں کیا گیا، چیمپئنز ٹرافی کے بعد سے محدود اوورز کی کرکٹ سے نظر انداز پیسر سری لنکا سے گذشتہ ٹیسٹ سیریز کے پاکستانی اسکواڈ میں شامل تھے، وکٹ کیپرز سرفراز احمد (کپتان)، محمد رضوان، آل راؤنڈرز فہیم اشرف اور حسین طلعت ٹریننگ کیمپ کا حصہ بنیں گے، ہوم سیریز میں ٹی ٹوئنٹی ڈیبیو کرنے والے آصف علی منتخب کھلاڑیوں میں شامل نہیںہوسکے، البتہ اسلام آباد یونائیٹڈ کے ساتھی پلیئر حسین طلعت کو موقع مل سکتا ہے۔
شاہین شاہ آفریدی اور موسیٰ خان کو بھی قذافی اسٹیڈیم میں دیگر کرکٹرز کے ساتھ تربیت حاصل کرنے کا موقع ملے گا۔ دوسری طرف یاسر شاہ کے بعد ایک اور کرکٹر کے عدم دستیاب ہونے کی بھی تصدیق ہو گئی، شان مسعود گھٹنے کی انجری کے باعث ممکنہ کھلاڑیوں کی فہرست میں شامل نہیں کیے گئے،کیمپ میں مدعو کیے جانے والے 25 کرکٹرز کی ٹریننگ کا سلسلہ بدھ سے شروع ہوکر 15 اپریل تک جاری رہے گا، بعد ازاں تینوں ٹیسٹ میچز کیلیے حتمی اسکواڈ کا اعلان کیا جائے گا، منتخب کھلاڑی 18 سے 22 تک قذافی اسٹیڈیم میں ہی کیمپ میں شریک ہونگے، قومی اسکواڈ 23 اپریل کو انگلینڈ روانہ ہو گا۔
|گولڈ کوسٹ: کامن ویلتھ گیمز میں پاکستان ہاکی ٹیم نے کینیڈا کو ایک کے مقابلے میں 3 گول سے شکست دیکر میگا ایونٹ میں ساتویں پوزیشن پر قبضہ جما لیا۔ 

آسٹریلیا میں کھیلے گئے میچ میں کینیڈا نے پہلے منٹ میں جیمز کرک پیٹرک کے ذریعے ایک گول کی برتری حاصل کی جسے ارسلان قادر نے کھیل کے 34ویں منٹ میں فیلڈ گول کے ذریعے برابر کر دیا۔ 40 ویں منٹ میں پاکستان ٹیم نے پنالٹی کارنر پر گول کرکے برتری حاصل کرلی، یہ گول پنالٹی کارنر اسپیشلسٹ مبشر علی نے کیا۔ کھیل ختم ہونے سے صرف 3 منٹ قبل عرفان جونیئر نے تیسرا گول کر کے پاکستان ٹیم کی فتح پر مہر ثبت کی۔

واضح رہے کہ کامن ویلتھ گیمز میں یہ پاکستان ہاکی ٹیم کی پہلی فتح ہے، اس سے قبل ویلز، بھارت، انگلینڈ اور ملائیشیا کے خلاف تمام میچز برابری کی سطح پر ختم ہوئے تھے۔
|ہرارے:  ٹی 20 کی سپر پاورز پاکستان اور آسٹریلیا زمبابوے کو میدان جنگ بنائیں گی۔

جولائی میں میزبان ملک کی شمولیت سے مختصر ترین فارمیٹ کی ٹرائنگولر سیریز کھیلی جائیگی، یکم جولائی سے شروع ہونے والی معرکہ آرائی کا فیصلہ کن مقابلہ 8 تاریخ کو ہوگا، گرین شرٹس بعد میں میزبان ٹیم سے 5 ون ڈے میچز کی سیریز بھی کھیلیں گے۔

تفصیلات کے مطابق زمبابوے جولائی میں پاکستان اور آسٹریلیا کی ٹوئنٹی 20 ٹرائنگولر سیریز کیلیے میزبانی کریگا، اس وقت مختصرترین فارمیٹ کی عالمی رینکنگ میں گرین شرٹس پہلے اور کینگروز دوسرے نمبر پر موجود ہیں، دونوں کو اس طرز میں سپر پاورز کی حیثیت حاصل اور زمبابوے بڑی ٹیموں کی میزبانی کے حوالے سے بہت ہی پُرجوش ہے۔ اس کے بعد پاکستان میزبان سائیڈ سے پانچ ون ڈے میچز بھی کھیلے گا۔ ٹرائنگولر سیریز کے تمام میچز ہرارے اسپورٹس کلب میں ہونگے جبکہ ون ڈے سیریز کی میزبانی بولاوایو کا کوئنز اسپورٹس کلب کرے گا۔
زمبابوے کرکٹ کے مینجنگ ڈائریکٹر فیصل حسنین نے کہاکہ کئی ماہ کی گفت و شنید کے بعد ہم یہ تصدیق کرتے ہوئے خوشی محسوس کررہے ہیں کہ پاکستان اور آسٹریلیا کیساتھ ٹوئنٹی 20 ٹرائنگولر سیریز اور پھرگرین شرٹس سے ون ڈے سیریز کی میزبانی کرنے والے ہیں۔ واضح رہے کہ یکم جولائی کو ابتدائی میچ پاکستان اور زمبابوے میں ہوگا،اگلے روز گرین شرٹس آسٹریلوی ٹیم کا سامنا کرے گے۔ ہر ٹیم راؤنڈ روبن فارمیٹ میں چار میچز کھیلے گی جبکہ 2ٹاپ سائیڈز کے درمیان 8 جولائی کو فائنل ہوگا۔

پاکستان اور زمبابوے میں ون ڈے سیریز کا آغاز 13 جولائی سے ہوگا، باقی میچز بالترتیب 16، 18، 20 اور 22 جولائی کو کھیلے جائیں گے۔ یاد رہے کہ آسٹریلیا نے آخری مرتبہ زمبابوے کا ٹور 2014 میں کیا تھا، اسٹیون اسمتھ اور ڈیوڈ وارنر پر بال ٹیمپرنگ اسکینڈل میں ایک، ایک برس کی پابندی کے بعد اس سیریز میں کینگروزکی قیادت نئے کپتان کریں گے۔ دوسری جانب زمبابوے کو بھی اندورنی بحران کا سامنا ہے، بورڈ ورلڈ کپ کوالیفائرز میں ناکامی پر اپنے کوچنگ اسٹاف ، چیف سلیکٹر اور کپتان گریم کریمر کو فارغ کرچکا ہے۔
|برسبین: طیارے کو ہائی جیک ہونے سے بچانے والے 79 سالہ پائلٹ بوب پٹ کیرن کامن ویلتھ گیمز میں ڈیبیو کیلیے تیار ہیں وہ کینیڈا کی جانب سے فل بور شوٹنگ میں حصہ لے رہے ہیں۔

1974 میں پٹ کیرن120 مسافروں کو لے کر بوئنگ 737 پر مونٹریال جارہے تھے جب ایک چاقو بردار شخص نے کریو کو زخمی کرنے کے بعد جہاز کا رخ قبرص کی جانب موڑنے کا مطالبہ کیا، اس صورتحال میں پٹ کیرن نے اپنے اعصاب کو انتہائی ٹھنڈا رکھتے ہوئے ہائی جیکر کو اس بات پر راضی کیا کہ وہ جہاز کو ایندھن بھرنے کیلیے کینیڈین شہر میں ہی اتارنے دے۔

وہاں پر اترنے کے بعد مذکورہ ہائی جیکر نے خود ہی ہتھیار پھینک دیے جس پر اسے پولیس کے حوالے کردیا گیا تھا۔ پیٹ کیرن نے کہاکہ مجھے فطری طور پر شوٹنگ سے لگاؤ ہے، وہ بدھ کو انفرادی مقابلوں میں حصہ لیں گے۔
|چنئی:  چنئی سپر کنگز اور کولکتہ نائٹ رائیڈرز کے درمیان چدمبرم اسٹیڈیم میں منگل کی شام کھیلے گئے میچ میں بعض تماشائیوں کی جانب سے فیلڈ میں جوتے اچھالے گئے۔

فیلڈ میں اچھالے گئے جوتوں میں سے کچھ لانگ آن بائونڈری پر فیلڈنگ کرنے والے رویندرا جڈیجا اور ساتھی کھلاڑیوں کیلیے پانی لے جانے والے فاف ڈوپلیسی کے قریب بھی گرے، پولیس ہنگامہ آرائی کرنے والے گروپ کو نہ صرف اسٹیڈیم سے باہر لے گئی بلکہ انھیں حراست میں بھی لے لیا، میچ سے قبل ہی چنئی کا ماحول کافی کشیدہ تھا، مختلف مقامی سیاسی جماعتوں کی جانب سے آئی پی ایل میچز کے بائیکاٹ کا مطالبہ کیا گیا تھا، یہ تنازع تامل ناڈو اور قریبی اسٹیٹ کرناٹکا کے درمیان پانی کی تقسیم کے حوالے سے جاری ہے۔

صورتحال کو دیکھتے ہوئے پولیس کی جانب سے 4 ہزار اضافی اہلکار تعینات کیے گئے تھے۔ چنئی سپر کنگز کی ٹیم تقریباً تین برس بعد اپنے ہوم گرائونڈ پر میچ کھیل رہی تھی، دوپہر کو بھی چدمبرم اسٹیڈیم کے قریبی روڈ پر احتجاج ہوا جس کی وجہ سے آفیشلز و کولکتہ کی ٹیم تاخیر سے اسٹیڈیم پہنچی، ٹاس میں بھی 13 منٹ کی تاخیر ہوئی تاہم مقابلہ وقت پر شروع ہوا۔ چنئی سپر کنگز کو رواں ایڈیشن میں مجموعی طور پر اپنے 7 میچز ہوم گرائونڈ میں کھیلنے ہیں۔
|گولڈ کوسٹ: کامن ویلتھ گیمز میں پاکستان ہاکی ٹیم سیمی فائنلز کی دوڑ سے باہر ہو گئی جب کہ پول بی سے انگلینڈ اور بھارت نے فائنل فور کیلیے کوالیفائی کر لیا۔

کامن ویلتھ گیمز میں پاکستان ہاکی ٹیم سیمی فائنلز کی دوڑ سے باہر ہو گئی۔ قومی ہاکی ٹیم نے اب تک تین میچز کھیلے اور سارے ہی ڈرا کئے، گرین شرٹس کی سیمی فائنل کھیلنے کی تمام اُمیدوں کا انحصار ملائیشیا اور بھارت کے مابین میچ ڈرا ہونے کے بعد ساتھ بھارت کے آخری میچ میں انگلینڈ کے ہاتھوں شکست پر منحصر تھا تاہم بھارت نے ملائیشیا کو 1-2 سے شکست دیتے ہوئے سیمی فائنل کیلیے کوالیفائی کر لیا جبکہ انگلینڈ نے ویلز کو 2-3 سے ہراتے ہوئے فائنل فور میں جگہ پکی کر لی۔ قومی ٹیم بدھ کو ملائیشیا کے خلاف میدان میں اترے گی تاہم سیمی فائنلز میں رسائی کے امکانات معدوم ہو چکے ہیں۔

واضح رہے کہ پول بی میں انگلینڈ اور بھارت کی ٹیمیں3،3 میچز میں 2،2 فتوحات حاصل کر چکی ہیں، انگلش ٹیم اعشاریائی فرق کے ساتھ سرفہرست جبکہ بھارتی ٹیم دوسرے نمبر پر ہے۔ ملائیشیا 3 میچز میں ایک فتح کے ساتھ تیسرے، پاکستان تینوں ڈرا میچز کیساتھ چوتھے اور ویلز بغیر کسی فتح کے آخری نمبر پر موجود ہے۔
|لاہور: آئرلینڈ اور انگلینڈ کے خلاف ٹیسٹ سیریز سے قبل تربیتی کیمپ کے لیے ممکنہ قومی کرکٹرز کا اعلان کردیا گیا۔

بیٹسمینوں میں اظہرعلی، سمیع اسلم، حارث سہیل، اسد شفیق، بابراعظم، فخرزمان، عثمان صلاح الدین، فواد عالم، سعد علی، امام الحق، اسپنرز بلال آصف، محمد اصغر، شاداب خان، کاشف بھٹی، فاسٹ بولرز محمد عامر، حسن علی، راحت علی، میر حمزہ شامل ہیں۔ محمد عباس منتخب کھلاڑیوں میں شامل لیکن کاﺅنٹی کرکٹ میں مصروف ہونے کی وجہ سے کیمپ میں ٹریننگ کے لیے نہیں آئیں گے، وکٹ کیپر سرفراز احمد کپتان، محمد رضوان، آل راﺅنڈرز فہیم اشرف، حسین طلعت بھی ٹریننگ کا حصہ بنیں گے۔

گرومنگ کے لیے شاہین شاہ آفریدی اور موسیٰ خان کو بھی قذافی اسٹیڈیم میں تربیت حاصل کرنے کا موقع ملے گا۔ دوسری طرف یاسر شاہ کے بعد ایک اور کرکٹر کی انجری کی بھی تصدیق ہوگئی، شان مسعود گھٹنے میں تکلیف کے باعث ممکنہ کھلاڑیوں کی فہرست میں شامل نہیں کیے گئے۔
منتخب 23 کرکٹرز کی ٹریننگ کا سلسلہ 11 سے 15 اپریل تک جاری رہے گا، بعد ازاں تینوں ٹیسٹ میچز کے لیے حتمی اسکواڈ کا اعلان کیا جائے گا جس میں شامل پلیئرز 18 سے 22 تک قذافی اسٹیڈیم میں ہی ٹریننگ کریں گے، قومی اسکواڈ 23 اپریل کو انگلینڈ روانہ ہوگا۔

پہلا ٹیسٹ آئر لینڈ کے شہر ڈبلن میں 11 سے 15 مئی تک ہو گا، میزبان ٹیم اپنی تاریخ میں پہلی بار طویل فارمیٹ کا میچ کھیلے گی، انگلینڈ کے خلاف پہلا میچ 24 سے 28 مئی تک لارڈز، دوسرا یکم سے 5 جون تک لیڈز میں کھیلا جائے گا۔
|کوالا لمپور: پی سی بی کے تحفظات کو پیش نظر رکھتے ہوئے ایشین کرکٹ کونسل نے ایشیا کپ بھارت سے یو اے ای منتقل کردیا۔

ملائیشیا کے دارالحکومت کوالالمپور میں ایشین کرکٹ کونسل کا سالانہ اجلاس چیئرمین پی سی بی نجم سیٹھی کی صدارت میں ہوا، چیف آپریٹنگ افسر سبحان احمد بھی ہمراہ تھے۔ پاکستان کی جانب سے بھارت میں ایشیا کپ کھیلنے پر تحفظات کا اظہار کیا گیا جس کے بعد ایونٹ کی میزبانی متحدہ عرب امارات کو دینے کا فیصلہ کیا گیا، ایونٹ کے مقابلے 13 سے 28 ستمبر تک ہوں گے۔

ایشیاکپ میں 6 ملکوں کی ٹیمیں حصہ لیں گی جن میں پاکستان، بھارت، سری لنکا، بنگلا دیش اور افغانستان شامل ہیں جب کہ ہانگ کانگ، ملائیشیا، نیپال، عمان، سنگاپور اور یو اے ای کی ٹیموں میں سے کوئی ایک کوالیفائر راؤنڈ کھیل کر ٹورنامنٹ کا حصہ بنے گی۔
قبل ازیں رواں ماہ پاکستان میں شیڈول کیے جانے والے ایشین ایمرجنگ نیشنز کپ پر بھارت اور بنگلہ دیش کے تحفظات تھے، پاکستان کے ساتھ سری لنکا شریک میزبان ہوگا جہاں بھارتی ٹیم اپنے میچز کھیلے گی، ایشین ایمرجنگ نیشنز کپ اپریل کے بجائے اب دسمبر میں ہوگا، رواں سال پاکستان ایشین کرکٹ کونسل کے اجلاس کی میزبانی بھی کرے گا۔
|گولڈ کوسٹ:  کامن ویلتھ گیمز میں شریک پہلی مخنث ویٹ لفٹر کا سفر انجری کے ساتھ ختم ہوگیا۔

40 سالہ لاؤریل ہبرڈ نے پلس 90 کے جی کیٹیگری میں حصہ لیا تاہم گیم ریکارڈ 132 کے جی وزن اٹھانے کی کوشش میں ان کی کہنی جواب دے گئی، وہ گیمز میں شریک ہونے والی پہلی ’ٹرانس جینڈر‘ ایتھلیٹ ہیں۔ انھوں نے کہا کہ مجھے ریکارڈ وزن اٹھانے کی کوشش کرنے پر کوئی افسوس نہیں ہے،اسپورٹس میں جب آپ حصہ لیں تو پھر اپنی پوری صلاحیتوں کا مظاہرہ کرنا چاہیے۔
|گولڈ کوسٹ:  کامن ویلتھ کے تیز ترین مرد کا ٹائٹل آکانی سمبائن کو مل گیا۔

جنوبی افریقہ کے اسپرنٹر آکانی سمبائن نے مینز 100 میٹر میں مقررہ فاصلہ 10.03 سیکنڈز میں عبور کرکے سونے کا تمغہ حاصل کرلیا، سلور میڈل ہموطن ہینرچو برونٹجیز کے نام رہا، جمیکا کے یوآن بلیک کا آغاز بہت ہی بُرا ہوا جس کی وجہ سے انھیں برانز میڈل پر اکتفا کرنا پڑا۔

ٹرینیڈاڈ اینڈ ٹوباگو کی اسپرنٹر مشیلی لی آہی نے ویمنز 100 میٹر میں سونے کا تمغہ پایا، انھوں نے فاصلہ 11.14 سیکنڈز میں عبور کیا۔ نیوزی لینڈ کے ویٹ لفٹر ڈیوڈ لٹی نے مینز 105 پلس کیٹیگری میں گولڈ میڈل جیتا۔ ویمنز 90 پلس کے جی کیٹیگری میں سمویا کی فیگائیگا اسٹویرز نے سونے کا تمغہ حاصل کیا۔ آسٹریلوی سوئمر ایرائیرن ٹٹموس نے ویمنز 800 میٹر فری اسٹائل میں سونے کا تمغہ جیتا، یہ ان کا رواں گیمز میں تیسرا میڈل ہے۔
آسٹریلیا کی ہی سوئمربرونٹ کیمبیل نے 100 میٹرز ویمنز فری اسٹائل میں گولڈ میڈل اپنے نام کیا، ان کی بہن کیٹ نے سلور میڈل جیتا۔ مینز 200 میٹر بیک اسٹروک سوئمنگ فائنل میں بھی سونے کا تمغہ آسٹریلیا کے نام رہا، مچ لارکن نے مقررہ فاصلہ 56.10 سیکنڈز میں عبور کیا۔ انگلینڈ کے جمناسٹ نیل ولسن نے مینز ہوریزینٹل بار میں ٹاپ پوزیشن حاصل کرکے گولڈ کوسٹ میں اپنے تمغوں کی تعداد پانچ کرلی۔

انگلینڈ کی ہی 17 سالہ جمناسٹ ایلس کنسیلا نے بیم میں سونے کا تمغہ جیتا، وہ اس سے قبل آل اراؤنڈ میں برانز اور ویمنز ٹیم فائنل میں سلور میڈل جیت چکی ہیں۔ڈینئل سالمون اور مارک ویٹ نے ویلز کو مینز پیئر میں پہلا باؤلز گولڈ میڈل جتوا دیا۔

نیوزی لینڈ کے ورلڈ چیمپئن ٹوماس والش نے شاٹ پٹ میں طلائی تمغہ حاصل کیا۔ بھارت نے مینز ٹیبل ٹینس میں گولڈ میڈل حاصل کیا، فائنل میں اس نے نائیجیریا کو 3-0 سے مات دی۔اس سے قبل ویمنز ٹیبل ٹینس میں بھی سونے کا تمغہ بھارت کے ہی نام رہا تھا۔
|لاہور:  دورئہ آئرلینڈ و انگلینڈ سے قبل پاکستان کا اسپن ڈپارٹمنٹ چکرا گیا۔

پاکستان اور آئرلینڈ کے درمیان واحد ٹیسٹ11 مئی سے 15 مئی تک ڈبلن میں کھیلا جائے گا، انگلینڈ کے خلاف طویل فارمیٹ کے میچز کی سیریز کا پہلا مقابلہ 24مئی کو لارڈز،دوسرا یکم جون کو لیڈز میں شروع ہوگا۔

انگلش کنڈیشنز میں اہم ہتھیار سمجھے جانے والے یاسر شاہ کولہے کی ہڈی میں تکلیف کے سبب دستیاب نہیں ہوںگے، یہ صورتحال ٹیم مینجمنٹ اور سلیکٹرز دونوں کیلیے تشویش کا باعث ہے، 28 ٹیسٹ میں 165 وکٹیں حاصل کرنے والے 31سالہ لیگ اسپنر کو 4 ہفتے آرام کرنا ہوگا، انھیں فٹنس کی مکمل بحالی کیلیے مزید 6ہفتے درکار ہوں گے۔
یاسر کی کمی پوری کرنے کیلیے صرف ایک ٹیسٹ کا تجربہ رکھنے والے لیگ اسپنر شاداب خان،ڈیبیو کے منتظر بلال آصف اور کاشف بھٹی پر انحصار کرنا ہوگا۔شاداب نے واحد ٹیسٹ بارباڈوس میں ویسٹ انڈیز کیخلاف کھیلتے ہوئے ایک وکٹ حاصل کی تھی۔

مبصرین اس بات پر متفق ہیں کہ محدود اوورز کی کرکٹ میں کارکردگی اپنی جگہ لیکن طویل فارمیٹ کیلیے ٹمپرامنٹ لانے کیلیے انھیں مسلسل فرسٹ کلاس میچز کھیلنے کی ضرورت ہے۔ یاد رہے کہ 2016 میں پاکستان نے انگلینڈ کیخلاف سیریز برابر کرتے ہوئے عالمی رینکنگ میں ٹاپ پوزیشن پائی تھی۔

یاسر شاہ نے لارڈز میں 10 وکٹیں حاصل کی تھیں۔ دوسری جانب نیشنل کرکٹ اکیڈمی لاہور میں قومی کرکٹرز کی فٹنس جانچنے کا عمل شروع ہوگیا، شارٹ اسپرنٹ، بلیب ٹیسٹ سمیت مختلف آزمائشوں سے گزار کر ڈیٹا مرتب کرنے کا سلسلہ جاری رہا۔

وکٹری پریڈ کی وجہ سے گزشتہ روز تاخیر سے لاہور پہنچنے والے اسلام آباد یونائیٹڈ کے کھلاڑیوں شاداب خان،فہیم اشرف،حسین طلعت، آصف علی اور صاحبزادہ فرحان کی فٹنس منگل کوپرکھی جائے گی، ٹور کی تیاری کیلیے ممکنہ پلیئرز کے تربیتی کیمپ کا بدھ سے آغاز ہوگا۔
|لاہور: فواد عالم کو ایک بار پھر نیشنل کرکٹ اکیڈمی کی سیر کراکے گھر واپس بھیجنے کی تیاریاں ہونے لگیں۔

دورئہ سری لنکا میں ڈیبیو پر 168کی اننگز کھیلنے والے فواد عالم بعد ازاں صرف 2 ٹیسٹ میچز ہی کھیلنے کے بعد ایسے باہر ہوئے کہ دوبارہ اس فارمیٹ کی کرکٹ میں نظر نہیں آئے، انھوں نے آخری ٹی ٹوئنٹی میچ 2010میں کھیلا، 38 ون ڈے میچز میں ملک کی نمائندگی کرتے ہوئے 40.25 کی اوسط سے 966رنز بنانے کے بعد 2015میں ڈراپ ہوئے اور ابھی تک دوبارہ گرین شرٹ نہیں پہن سکے۔

مئی 2016میں کاکول اکیڈمی میں آرمی ٹرینرز کے زیر نگرانی کیمپ ہوا تو یونس خان، مصباح الحق اور شان مسعود کے ساتھ فواد عالم بھی سپر فٹ کرکٹرز کی فہرست میں شامل تھے،اس کے باوجود دورئہ انگلینڈ کیلیے کسی اسکواڈ میں جگہ نہیں بنا سکے۔
گزشتہ سال ریٹائر ہونے والے یونس خان اور مصباح الحق کے بغیر سری لنکا کیخلاف سیریز میں پاکستان ٹیم دونوں ٹیسٹ ہارگئی،یواے ای کے مضبوط قلعے میں پہلی بار اتنا بڑا شگاف پڑنے کے بعد نومبر میں فواد عالم کو اچانک نیشنل کرکٹ اکیڈمی میں بلایا گیا۔
|کولکتہ:  کولکتہ نائٹ رائیڈرز کے مالک اور بالی ووڈ اداکار شاہ رخ خان نے اپنے چھوٹے بیٹے ابرام کو ہاکی پلیئر بنانے کی خواہش ظاہر کردی۔

شاہ رخ خان نے کہا ہے کہ ابرام نے ابھی کرکٹ کھیلنا شروع نہیں کی، وہ فٹبال کھیلتا ہے لیکن میں چاہتا ہوں کہ وہ بھارت کیلیے فیلڈ ہاکی کھیلے۔

واضح رہے کہ رائل چیلنجرز بنگلور کیخلاف کولکتہ نائٹ رائیڈرز کے پہلے میچ میں 5 سالہ ابرام بھی بڑی بہن سوہانا کے ہمراہ موجود تھا۔ شاہ رخ خان نے کے کے آر کے شائقین سے نئے کپتان دنیش کارتھک کو مکمل طور پر سپورٹ کرنے کی درخواست بھی کی۔
|چنئی: چنئی سپر کنگز کے کپتان دھونی نے ازرائے مذاق چھکے پر اسٹیڈیم سے باہر جانے والی گیند پر 2 اضافی رنز دینے کی تجویز دے دی۔

دھونی نے ازرائے مذاق چھکے پر اسٹیڈیم سے باہر جانے والی گیند پر 2 اضافی رنز دینے کی تجویز دے دی۔ انھوں نے کہا کہ ہمارے بہت سے چھکوں پر گیند اسٹیڈیم سے باہر جا رہی ہے، میرا آئی پی ایل سے مطالبہ ہے کہ ایسے ہر چھکے پر 2 رنز اضافی دیے جائیں۔
|لاہور: کرکٹ ایشیا کپ میں پاک بھارت دنگل کیلیے تین بار میدان سجے گا۔

رواں سال یواے ای میں شیڈول کیا جانے والا ایشیا کپ ٹورنامنٹ قبل ازیں 2008میں متعارف کرائے جانے والے فارمیٹ کے تحت ہی کھیلا جائے گا، ایونٹ میں شریک 6ٹیموں کو 2گروپس میں تقسیم کرکے دونوں سے ٹاپ سائیڈز پر مشتمل سپر 4مرحلہ ہوگا جس کے بعد فائنل کھیلا جائے گا۔

ایک غیر ملکی ویب سائٹ پر جاری کردہ شیڈول کے مطابق 18ستمبر سے شروع ہونے والے ایشیا کپ میں گروپ اے میں شامل پاکستان اور بھارت کا میچ 21ستمبر کو ہوگا۔ اگر تیسری کوالیفائر ٹیم نے کوئی اپ سیٹ نہ کیا تو سپر4مرحلے میں روایتی حریف ٹیمیں مقابل ہونگی۔
گروپ بی میں شامل بنگلادیش،سری لنکا اور افغانستان سے رائونڈ آف فور میں کوئی بھی جگہ بنائے،ان ٹیموں کی قوت اور فارم کو دیکھا جائے تو فائنل تک رسائی کیلیے بھی پاکستان اور بھارت کو فیورٹ قرار دیا جا سکتا ہے،امکان یہی ہے کہ دونوں ٹیمیں ٹائٹل کیلیے برتری کی جنگ لڑیں گی۔

شیڈول کے مطابق پاکستان کا ایونٹ میں پہلا میچ 18ستمبر کو کوالیفائر ٹیم سے ہوگا، دوسرا معرکہ بھارت کے ساتھ 21تاریخ کو طے ہے، ٹیموں کی پوائنٹس پوزیشن طے ہونے کے بعد سپر 4 راؤنڈ مرحلہ 28 ستمبر تک جاری رہے گا،فائنل 30تاریخ کو ہوگا۔

یاد رہے کہ ایشیا کپ کی میزبانی کیلیے ابوظبی اور دبئی کے نام پہلے ہی سامنے آ چکے ہیں۔
|’’مبارک ہو تمہارا بیٹا ویسٹ انڈیز سے سیریز میں بال بوائے بنا،کامران اکمل بھی بچپن میں ایسے ہی باؤنڈری کے پار آنے والی گیندوں کو واپس پھینکتا تھا بعد میں وہ اسٹار کرکٹر بن گیا‘‘ چند روز قبل ایک صحافی دوست نے یہ بات کہی تو میں حیرت سے اس کا منہ دیکھنے لگا،پھر پوچھا تمہیں یہ کس نے کہا میرا بیٹا تو ابھی چھوٹا ہے اور میں اتنی گرمی میں اسے کئی گھنٹے باؤنڈری لائن پر کھڑا کیسے رکھ سکتا تھا۔

پھر دوست نے کہا کہ ’’فلاں صحافی کہہ رہے تھے، انھوں نے تو پورے پریس باکس میں یہ بات پھیلا دی تھی کہ تم اب نجم سیٹھی کیخلاف نہیں لکھ رہے لہذا چیئرمین نے تمہارے بیٹے کو یہ موقع دیا، میں اس پر ہنس پڑا،یہ ایک تلخ حقیقت ہے کہ میڈیا انڈسٹری میں پتا نہیں لگتاکہ کون دوست ہے اور کون دشمن، تین صحافی ساتھ کھانا کھا رہے ہوں اور ان میں سے ایک اٹھ کر ہاتھ دھونے جائے تو دیگر 2 اس کی برائیاں کرنے لگتے ہیں۔

خیر میں خود اسی انڈسٹری کا حصہ ہوں اس لیے کیا کہہ سکتا ہوں، البتہ اپنے دوست سے میں نے یہ ضرور کہا کہ بھائی پی ایس ایل کا فائنل اور ویسٹ انڈیز سے تین ٹی ٹوئنٹی کراچی میں اچھے انداز سے ہو گئے، اب میں بورڈ کی کیا برائی کروں ، میرا کسی سے کوئی جائیداد کا جھگڑا تو نہیں، نہ ہی کسی ایجنڈے پر کام کر رہا ہوں،البتہ اب بھی کوئی غلط بات دیکھی تو ضرور نشاندہی کروں گا، میں نے اسے بتا دیا کہ میرا اپنے بیٹے کو کرکٹ میں لانے کا کوئی ارادہ نہیں ہے، جس ملک میں باصلاحیت بچے چانس نہ ملنے پر خودکشی کرنے پر مجبور ہوں وہاں کوئی ایسا شخص جو کرکٹ کے ارباب اختیارکا منظور نظر نہ ہو اس کے کسی رشتہ دار کو چانس ملنا تو ناممکن ہے۔
ساتھ اس طرح میں اپنے کام سے انصاف بھی نہیں کر سکتااور مصلحتوں کا شکار ہو جاؤں گا، یقین مانیے جب کراچی میں ایک نوجوان کرکٹر نے ناانصافیوں پر خود کشی کی تو میرا دل بجھ سا گیا تھا،بچوں اور نوجوانوں کو بھی یہ سمجھنا چاہیے کہ آپ کی جان اتنی سستی نہیں کہ ایسے ہی ضائع کر دی جائے، والدین کی یہ ذمہ داری ہے کہ وہ اپنی اولاد کی رہنمائی کریں،حال ہی میں آپ لوگوں کو علیم ڈار کے بارے میں بتایا کہ وہ قومی ٹیم کیلیے نہیں کھیل سکے تو محنت کر کے بہترین امپائر بن گئے، آپ بھی ایسا کریں۔

یاد رکھیے 19 کروڑ میں سے صرف11پاکستانی ہی ملک کیلیے کھیل پاتے ہیں، آپ کوشش کریں اگر قسمت میں لکھا ہوا تو چانس ملے گا ورنہ کسی اور شعبے میں نام کمائیں،نجم سیٹھی ان دنوں ملک میں کرکٹ کی واپسی پر دادو تحسین وصول کر رہے ہیں، مگر میں ان سے درخواست کرتا ہوں کہ وہ نچلے لیول پر بھی نظر رکھیں، جونیئر سلیکشن میں خاصی اقربا پروری ہو رہی ہے، انڈر 16 ٹیم کو ہی دیکھ لیں۔

غریب رکشہ والے کا بیٹا بلال منیر بہترین کارکردگی کے باوجود آسٹریلیا کے دورے پر نہیں گیا اور ایک کلب کے امیر مالک کا بیٹااوسط درجے کا کھلاڑی ہونے کے باوجود منتخب ہو گیا،ٹویٹر پر امجد فالکی نے اس کی نشاندہی کرتے ہوئے یہ بھی بتایا کہ اس سے پہلے پاسپورٹ کے حوالے سے کوئی بہانہ بنا کر اسے اسکواڈ میں شامل نہیں کیا گیا تھا، جونیئر سطح کے کرکٹرز غیرمعروف ہوتے ہیں لہذا یہاں زیادہ دوستیاں نبھائی جاتی ہیں اور بھی بہت کچھ ہوتا ہے جس کی تفصیل پھر کبھی بتاؤں گا۔

آپ شکیل شیخ کو ہی دیکھ لیں تین بیٹے ڈومیسٹک کرکٹ کھیل رہے ہیں،ایک ان فٹ تھا مگر ماہانہ تنخواہ دلانے کیلیے منتخب کرا دیا گیا، غریب آدمی کا ایک ٹیلنٹڈ بیٹا کھیل نہیں سکتا مگر بااثر شخصیت کے تین بیٹے کھیل جاتے ہیں، اسی طرح سینئر لیول پر فواد عالم اور صدف حسین جیسے کئی کھلاڑی ٹیم سے باہر ہیں مگر چیف سلیکٹر انضمام الحق کے بھتیجے امام الحق کو فوراً موقع مل جاتا ہے، اگر سلیکشن میں ایسے کام نہ ہوں تو ہمارے ملک میں اس سے زیادہ ٹیلنٹ سامنے آئے، اسی طرح کوچنگ میں ہے۔

جو کوچ حکام کی گڈ بک میں ہو غیرملکی دورے کرتا رہتا ہے مگر دیگر کو ڈومیسٹک ٹیموں سے بھی فارغ کر دیتے ہیں،جیسے رواں ماہ پاکستان کپ ہونے والا ہے، اس کیلیے 10کوچز کے نام گئے، ان میں سے 5 فرسٹ کلاس ٹیموں کے ہیڈ کوچز اور دیگر نائب کوچز تھے، مگر اطلاعات کے مطابق 9 برقرار رہے اور صرف ایک کوچ تنویر شوکت کا نام کسی نے کٹوا کر نان فرسٹ کلاس ٹیم کے کوچ کو ذمہ داری دلا دی، اس معاملے میں ڈائریکٹر آپریشنز ہارون رشید کا نام لیا جا رہا ہے، انھیں اس کی وضاحت کرنا چاہیے، پہلے لیول فور فیل کوچ کبیر خان کو دیگر کوچز کی کارکردگی کے جائزے کا کام سونپا گیا تھا۔

اب لاکھوں کی تنخواہ پر منیجر کوچ ایجوکیشن نیشنل کرکٹ اکیڈمی راحت عباس کو بنا دیا گیا جو لیول ٹو کوچ ہیں اور اب تھری میں شریک ہوں گے، اس سے بڑا مذاق کیا ہو گا۔ ڈومیسٹک کیلنڈر اب تک سامنے نہیں آیا، فارمیٹ کا بھی فیصلہ نہیں ہوا،کھلاڑیوں کو یہ علم ہی نہیں کہ کون سا ایونٹ کب ہو گا وہ کیسے انگلینڈ وغیرہ کھیلنے جا سکیں گے، آپ اس سے اندازہ لگا لیں کہ پاکستان کرکٹ میںکس قدر مسائل ہیں۔

خوش قسمتی سے ٹیم کی کارکردگی مختصر طرز میں اچھی ہے، اسی طرح پی ایس ایل کا انعقاد بااحسن انداز سے ہو گیا، لاہور کے بعد کراچی میں کرکٹ لوٹ آئی، ان کا کریڈٹ پی سی بی اور نجم سیٹھی کو جاتا ہے مگر اس کا یہ مطلب نہیں کہ ہم مسائل سے آنکھیں چرا لیں، خصوصاً سلیکشن میں جو ناانصافیاں ہو رہی ہیں چیئرمین کو ان کا نوٹس لینا چاہیے، ڈومیسٹک کرکٹ کے معاملات کا بھی جائزہ لیں، جو شخصیات سیاہ و سفید کی مالک بنی ہوئی ہیں ان سے بھی پوچھ گچھ ہونی چاہیے۔

ہمیں اپنے باصلاحیت کرکٹرز کو ایسا ماحول دینا ہے جہاں انھیں یقین ہو کہ اچھی کارکردگی دکھائی تو محنت کا صلہ ملے گا، اگر ارباب اختیار کے بیٹے، بھانجے ہی کھیلتے رہے اور میرٹ کا قتل عام ہوتا رہا تو کیسے نوجوان کھیل کی جانب راغب ہوں گے، چاہے رکشے والے کا بیٹا ہو یا کوئی اور اگر وہ باصلاحیت ہے تو ضرور موقع دیں، یاد رکھیں آپ یہاں تو کسی سے ناانصافی کرکے بچ جائیں گے مگر جب اوپر والے کی گرفت میں آئے تو کوئی انسان نہیں بچا سکے گا۔
|لاہور: کامن ویلتھ گیمز میں قومی ہاکی ٹیم کا چوتھا میچ بھی برابری کی سطح پر ختم ہوا، ملائیشیا کے خلاف مقابلہ میں اسکور 1-1 رہا۔

گولڈ کوسٹ میں جاری کامن ویلتھ گیمز میں قومی ہاکی ٹیم میڈلز کی دوڑ سے تو باہر ہو چکی تھی تاہم ملائیشیا کے خلاف آخری گروپ میچ بھی برابری کی سطح پر ختم ہوا۔ پہلے کوارٹر میں شفقت رسول نے گول کرتے ہوئے گرین شرٹس کو برتری دلائی جو پہلے ہاف میں برقرار رہی تاہم تیسرے کوارٹر میں ملائیشیا کے رمضان روسلی نے گیند کو جال میں پھینکتے ہوئے مقابلہ برابرکردیا۔

پاکستان کو میچ میں 6 پنالٹی کارنرز ملے لیکن ایک بھی کارآمد نہ ہو سکا، حریف ٹیم کے چاروں پنالٹی کارنرز بھی پاکستانی گول کیپر نے ناکام بنائے۔ واضح رہے کہ قومی ہاکی ٹیم نے پہلا میچ ویلز کے ساتھ کھیلا جو برابر ہوا، اس کے بعد روایتی حریف بھارت، انگلینڈ اور اب ملائیشیا کے ساتھ میچز بھی ڈرا ہوئے اور کامن ویلتھ گیمز میں گرین شرٹس کا سفر تمام ہو گیا۔
|ممبئی: نامور بھارتی ٹینس اسٹار ثانیہ مرزا کا خود پاکستان میں بھارتی جاسوس کہنے پر ردعمل سامنے آیا ہے۔

گزشتہ روز اداکارہ عالیہ بھٹ کی فلم’’راضی‘‘ کا ٹریلر جاری ہوا تھا جس نے ریلیز ہوتے ہی پاک بھارت کشیدگی اور پاکستان میں بھارتی مداخلت پر مبنی حساس موضوع کے باعث فوراً ہی توجہ حاصل کرلی تھی۔ فلم ’’راضی‘‘دراصل ایک کشمیری لڑکی کی کہانی ہے جسے بھارت پاکستان میں جاسوسی کرنے اور اہم معلومات اکھٹی کرنے کیلئے ایک پاکستانی افسر کی بیوی بناکر بھیجتا ہے۔

اس خبرکوبھی پڑھیں: عالیہ بھٹ کی فلم’’راضی‘‘کا ٹریلر جاری
اپنے حساس موضوع کے باعث سوشل میڈیا پر فلم کے حوالے سے ملا جلا ردعمل سامنے آرہا ہے، تاہم یہ فلم اس وقت مزید متنازع بن گئی جب ایک بھارتی ویب سائٹ کی جانب سے بھارتی ٹینس اسٹار ثانیہ مرزا کو تنقید کا نشانہ بناتے ہوئے کہا گیا کہ ’’عالیہ بھٹ کی فلم راضی ایک بھارتی لڑکی کی کہانی ہے جو ایک پاکستانی آدمی سے شادی کرتی ہے لیکن کام بھارت کیلئے کرتی ہے، بنیادی طور پر یہ فلم ٹینس اسٹار ثانیہ مرزا کی زندگی کی کہانی لگتی ہے‘‘۔
|لاہور: قومی لیفٹ آرم فاسٹ بولر سہیل تنویر کو کیریبین پریمیئر لیگ کی فرنچائز گیانا ایمیزون واریئرز نے مسلسل تیسری مرتبہ اپنے اسکواڈ میں منتخب کر لیا۔

فرنچائز نے ان کی خدمات ایک لاکھ 60 ہزار ڈالرز میں حاصل کی ہیں۔ واضح رہے کہ سہیل تنویر نے سی پی ایل کے گزشتہ ایڈیشن میں سب سے زیادہ 17 وکٹیں حاصل کی تھیں جبکہ 3 رنز کے عوض 5 شکار کرتے ہوئے اننگز کی بہترین بولنگ کا اعزاز بھی اپنے نام کیا تھا جبکہ سی پی ایل 2016 میں 20 وکٹیں حاصل کرتے ہوئے دوسرے کامیاب ترین بولر رہے تھے۔
|لاہور: پاکستانی کرکٹرز بابر اعظم اور حسن علی آئی سی سی کی ون ڈے ٹیم میں شمولیت پر خوشی سے مسرور ہیں۔

قومی ٹیم کے ہیڈ کوچ مکی آرتھر نے دورہ آئرلینڈ و انگلینڈ کی تیاری کیلئے قذافی اسٹیڈیم میں تربیتی کیمپ کے پہلے روز ساتھی کرکٹرز کی موجودگی میں کیپس دونوں کرکٹرز کے حوالے کیں۔حسن علی نے سماجی رابطوں کی ویب سائٹ پر بابر اعظم کے ساتھ کیپ پہنے ہوئے تصویر کیساتھ لکھا ” بابر اعظم کیساتھ آئی سی سی کی ون ڈے ٹیم میں شمولیت پر بہت خوشی اور فخر ہے، بھرپور سپورٹ اور حوصلہ افزائی پر منیجمنٹ اور شائقین کے شکر گزار ہیں۔ “

واضح رہے کہ انٹرنیشنل کرکٹ کونسل ہر سال ٹیم آف دی ایئر کا اعلان کرتی ہے جس میں تمام ممبر ممالک کے نمایاں کارکردگی دکھانے والے پلیئرز کو شامل کیا جاتا ہے، اس مرتبہ آئی سی سی ون ڈے ٹیم آف دی ایئر میں پاکستان کے دو پلیئرز فاسٹ بولر حسن علی اور بیٹسمین بابر اعظم کو شامل کیا گیا ہے۔
|دبئی: آئی سی سی نے پاک بھارت کرکٹ معاملات حل کرنے کے لیے 3 رکنی تنازعہ کمیٹی بنا دی ہے۔

آئی سی سی کی جانب سے جاری بیان کے مطابق پاک بھارت کرکٹ معاملات کو حل کرنے کے لیے 3 رکنی تنازعہ کمیٹی بنا دی گئی ہے جس کے چیئرمین مائیکل بیلوف ہوں گے  جب کہ دیگر ارکان میں جان پال سن اور اینا بیلی بینٹ شامل ہیں، پی سی بی اور بی سی سی آئی کرکٹ تنازعہ کیس کی سماعت جلد ہو گی۔

اس خبر کو بھی پڑھیں : ایشیا کرکٹ کپ بھارت سے یواے ای منتقل
واضح رہے کہ گزشتہ روز بھارت کی میزبانی سے انکار کے بعد ایشیا کپ کے مقابلے عرب امارات کو دیے گئے، ایشیا کپ میں پاک بھارت میچ 21ستمبر کو ہونے کا امکان ہے، چیمپئنز ٹرافی کے بعد پہلی بار پاک بھارت کرکٹ ٹیمیں مد مقابل ہوں گی۔
|بیونس آئرس: اسٹار فٹبالرز لیونل میسی اور لوئس سواریز نے 2030 ورلڈ کپ کیلیے ارجنٹائن، یوروگوئے اور پیراگوئے کی مشترکہ میزبانی بڈ کو سپورٹ کرنے کا فیصلہ کرلیا۔

یہ بات میڈیا کو بڈ منتظمین نے بتائی، تینوں ممالک کی مشترکہ بڈ کمیٹی کے کوآڈرینیٹر فرنانڈو میرین کا کہنا ہے کہ میسی نے بھی ہماری مہم کوجوائن کرلیا اور سواریز بھی یقینی طور پر ہمارے ساتھ ہیں، ہم نے میسی کو اپنے مقاصد سے آگاہی دی ہے، جس پر انھوں نے بڈ کو سپورٹ کرنے کا فیصلہ کیا۔

دوسری جانب ارجنٹائنی وزیر کھیل کارلوس میک الیسٹر کا کہنا ہے کہ ہمارے لیے عالمی سطح پر مشہور میسی جیسے فٹبالر کی تائید مل جانا بہت اہم ہے، اسی طرح سواریز بھی ہمارے خطے کے انتہائی مقبول پلیئر ہیں۔
2030 میں ممکن ہے ہم لوگ منظر پر نہ ہوں لیکن میسی ہوں گے، انھوں نے ہماری مدد کرنے کا عزم ظاہر کیا ہے۔ یاد رہے کہ 1930 میں دنیا کا پہلا عالمی کپ یوروگوئے بھی منعقد ہوا تھا اور یوروگوئے صد سالہ ایڈیشن کی دوبارہ میزبانی پانے کا آرزومند ہے جس میں اس کے ساتھ ارجنٹائن اور پیراگوئے بھی ہیں۔
|لاہور: آل راؤنڈر محمد حفیظ کے بولنگ ایکشن کا ٹیسٹ رواں ماہ کرانے کی تیاریاں ہونے لگیں۔

پی سی بی ذرائع کا کہنا ہے کہ انگلینڈ کی لیبارٹری سے17 اپریل کو ٹیسٹ کیلیے رابطہ کرلیا گیا، آئی سی سی سے تاریخ کی تصدیق ہونے پر 1،2 روز میں باضابطہ اعلان کردیا جائے گا، آل راؤنڈر پُرامید ہیں کہ وہ بولنگ ایکشن کی کلیئرنس پانے میں کامیاب ہو جائیں گے۔

یاد رہے کہ محمد حفیظ پابندی کی وجہ سے بطور بیٹسمین ہی کھیل رہے ہیں، ان کی ٹیم میں جگہ بھی خطرے میں پڑی چکی ہے،آئی سی سی کی منظور شدہ لیب میں حفیظ کے بازو کا خم 15 ڈگری کی قانونی حد میں پایا گیا تو وہ بطور آل راؤنڈر ٹیم کیلیے مفید ثابت ہوسکیں گے۔
|کولکتہ:  بھارتی فاسٹ بولر محمد شامی کی اہلیہ حسین جہاں نے کولکتہ کی علی پور کورٹ میں اپنے خاوند اور دیگر کے خلاف گھریلو تشدد سے متعلق کیس دائر کردیا۔

انھوں نے شامی سے اخرجات کی رقم دلانے کی بھی عدالت سے درخواست کردی ہے۔ حسین جہاں نے اس سے قبل لال بازار پولیس اسٹیشن میں بھی شامی کے خلاف شکایت درج کرائی تھی جس کی بنیاد پر فاسٹ بولر کے خلاف کئی دفعات کے تحت ایف آئی آر درج ہوئی تھی۔ ان کا دعویٰ ہے کہ شامی نہ صرف انھیں جسمانی اور ذہنی تشدد کا نشانہ بناتے رہے بلکہ ان کے غیرعورتوں سے تعلقات بھی ہیں۔
|گولڈ کوسٹ:  کامن ویلتھ گیمز میں پاکستانی ہاکی ٹیم میڈلزکی دوڑ سے باہر ہوگئی پول ’’بی‘‘ میں انگلینڈ اور بھارت کی فتوحات سے اگر مگر کا چکر ختم ہوگیا فلائی ویٹ باکسنگ کے کوارٹر فائنل میں محمد آصف بدھ کو اسکاٹش ریس میک فدین کے چیلنج کا سامنا کریں گے۔

تفصیلات کے مطابق کامن ویلتھ گیمز میں پاکستان نے پول ’’بی‘‘ میں ویلز،بھارت اور انگلینڈ کیخلاف میچز برابر کھیلے، ٹیم کی سیمی فائنل کھیلنے کی امیدیں باقی رہنے کا انحصار اس بات پر تھا کہ ملائیشیا اور بھارت کا میچ ڈرا ہو، پاکستان ملائیشیا کو ہرائے جبکہ بھارتی ٹیم آخری میچ میں انگلینڈ کے ہاتھوں شکست کا شکار ہو جائے، بلوشرٹس نے اس کی نوبت نہیں آنے دی اور ملائیشیا کو 2-1 سے مات دیتے ہوئے 7پوائنٹس کے ساتھ سیمی فائنل میں جگہ بنا لی، انگلینڈ نے ویلز کو 3-2 سے زیر کرکے اتنے ہی پوائنٹس لے کر فائنل فور میں رسائی پائی، پاکستانی ٹیم بدھ کوملائیشیا کیخلاف میدان میں اترے گی۔

اس میچ میں فتح وشکست سے قطع نظرگرین شرٹس کا ایونٹ میں سفر ختم ہوچکا۔ دریں اثناء مینز فلائی ویٹ باکسنگ کے کوارٹر فائنل میں محمد آصف بدھ کو اسکاٹش ریس میک فدین کے چیلنج کا سامنا کریں گے، بیڈمنٹن کے ویمنز سنگلز میں ماہ نور شہزاد نے فجی کی علیسا کو 2-0 سے ہرا کر دوسرے راؤنڈ میں جگہ بنائی، پلوشہ بشیر کو ماریشس کی نکی چالم کے ہاتھوں شکست کا سامنا کرنا پڑا، مینز سنگلز میں مراد علی کو سری لنکن بیوانکا نے شکست دی، مکسڈ ڈبلز میں دونوں ٹیموں کو مات ہوئی، مینز ڈبلز میں آسٹریلیا نے2-0 سے زیر کیا۔
شوٹنگ کے 50 میٹر پرون پوزیشن رائفل میں غفران عادل 23، ویمنزاسپورٹس پسٹل25 میٹر میں مہوش سہیل11 ویں نمبر پر رہیں، اسکواش مکسڈ ڈبلز میں فرحان زمان اور فائزہ ظفر نے گیانا کے سنیل سیٹھ اور ٹیلرفرنینڈس کوہرا دیا، مکسڈ ڈبلز میں بھارت کے سارو گوشل اوردپیکا کارتک نے طیب اسلم اورمدینہ ظفر، ویمنز ڈبلز میں بھارتی جوشنا چیناپا اوردپیکا کارتک نے فائزہ ظفر اور مدینہ ظفرکو زیر کیا، ٹیبل ٹینس میں پاکستان کے محمدرمیز نے دونوں میچز میں فتح پائی، فہد خواجہ اور فاطمہ خان دونوں میچز ہار گئے،حریم انور بھی ناکام رہیں۔
|لاہور: پاکستان پلیئرز ویلفیئرفاؤنڈیشن کی ممبر سازی مہم کا آغازکردیا گیا.

ہاکی پاکستان کا واحدکھیل ہے جس نے سب سے زیادہ میڈلزپاکستان کی جھولی میں ڈالے تاہم اس گیم سے وابستہ  کھلاڑیوں کا کوئی پرسان حال نہیں ہے، ملکی اسپورٹس  سے وابستہ کھلاڑیوں کے مالی  حالات سدھارنے کے لیے سابق اولمپئن نوید عالم میدان میں آگئے ہیں اور انھوں نے پلیئرز ویلفیئرفاؤنڈیشن کا اعلان کرنے کے بعد ممبر سازی مہم کا آغاز بھی کر دیا گیا ہے۔

’’ایکسپریس‘‘ سے خصوصی بات چیت میں نوید عالم  کاکہنا ہے کہ پاکستان ہاکی ٹیم کو 4بار عالمی چیمپئن،3 بار اولمپکس چیمپئن سمیت دنیا کے تمام عالمی اعزازات حاصل کرنے کا منفرد اعزاز حاصل ہے،  ان بڑی کامیابیوں کے باوجود اس کھیل سے وابستہ کھلاڑیوں کاکوئی پرسان حال نہیں، ہاکی کی طرح دوسرے کھیلوں سے وابستہ پلیئرز کی بھی  بڑی تعداد ایسی ہے جوغربت اور بیماری کا مقابلہ کرتے دنیا سے رخصت ہو گئی اورجو کھلاڑی حیات ہیں ان میں سے  بھی بیشتر کا کوئی پرسان حال نہیں،فاؤنڈویشن کی ممبر سازی مہم شروع کر دی گئی ہے۔
ابتدائی مرحلے میں عہدیداروں کا چناؤ کرنے کے بعد  ملک کے تمام صوبوں، ڈویژنز اور اضلاع میں فارم بجھوا دیے گئے ہیں،رواں سال کے آخر تک ارکان کی تعداد10 ہزار تک لے جانا ہدف ہوگا، ابتدائی مرحلے میں اپنی مدد آپ کے تحت فاؤنڈویشن چلانے کی کوشش کریں گے، بعد ازاں فنڈز کے حصول کے لیے حکومت  اور ملٹی نیشنل کمپنیوں اور مخیر حضرات سے بھی رابطہ کیا جائے گا۔

نوید عالم نے کہا کہ فاؤنڈویشن بنانے کا مقصد  قومی کھیل سے وابستہ کھلاڑیوں اور ان کے اہلخانہ کو باعزت طور پر زندگیاں گزارنے کے مواقع فراہم کرنا ہے۔ سابق ہاکی اولمپئن نے واضح کیا کہ فاؤنڈیشن سے ہاکی، فٹبال، اسکواش سمیت ملک بھر میں کھیلی جانے والی تمام گیمز کے موجودہ و سابق پلیئرز، کوچز، امپائرز، ریفریز سمیت تمام ملازمین استفادہ حاصل کر سکیں گے،  ارکان کو نہ صرف ہیلتھ کارڈز جاری کیے جائیں گے بلکہ ضرورت پڑنے پر مستحق کھلاڑیوں اور آفیشلز کی مالی و اخلاقی مدد بھی کی جائے گی۔
|’’سر جی کیا میں اندر آ جاؤں‘‘ دروازے کی اوٹ سے ایک گھبرائے ہوئے نوجوان نے جب اسپورٹس شاپ کے مالک سے اجازت طلب کی تو انھوں نے جواب دیا ’’آؤ پتر یہاں کے دروازے ہمیشہ ہرکرکٹر کے لیے کھلے ہوتے ہیں‘‘ وہ نوجوان پھر اندرآ گیا ، اس کا دوست بھی ساتھ تھا، دونوں نے بتایا کہ وہ پڑھائی کیلیے اندرون پنجاب سے لاہور آئے ہیں مگر  کرکٹ میں نام کمانے کی بھی خواہش ہے، ان دونوں میں سے ایک کا نام علیم ڈار تھا جسے دنیا آج بہترین امپائر کے طور پر جانتی ہے، وہ شاپ زیدی اسپورٹس اور اس کے مالک اظہر زیدی ہیں جنھوں نے علیم ڈار کو اس مقام تک پہنچانے میں اہم کردار ادا کیا۔

میں علیم بھائی کو 22،23 برس سے جانتا ہوں، اس وقت میں کرکٹ میگزین اخبار وطن کا ایڈیٹر تھا، منیر حسین مرحوم جب کبھی کرکٹرز کے انٹرویوز کرنے لاہور بھیجتے تو میرا بیشتر فارغ وقت زیدی اسپورٹس پر ہی گذرتا،وہاں سے جب کہیں جانا ہوتا تو زیدی صاحب کے ساتھ علیم ڈار ضرور ہوتے، گوکہ اپنی کوتاہیوں کی وجہ سے میری زیدی صاحب سے اب اتنی قربت نہیں رہی لیکن میں بخوبی جانتا ہوں کہ عبدالرزاق، عمران نذیر اور سیکڑوں دیگر کرکٹرز کو اعلیٰ مقام تک پہنچانے میں ان کا کتنا بڑا کردار ہے، ٹیلنٹ پرکھنے کا ایسا گُر میں نے کم ہی لوگوں میں دیکھا۔ علیم ڈارکی کہانی بھی بڑی دلچسپ ہے، انکا تعلق جھنگ سے تھا،والد پولیس میں اعلیٰ عہدے پر فائز تھے۔

پوسٹنگ گوجرانوالہ میں ہو گئی تو علیم وہاں سے پڑھائی کیلیے لاہور آ گئے جہاں اسلامیہ کالج میں داخلہ لے لیا اور ہاسٹل میں رہنے لگے، انھوں نے چند ہی ماہ میں اپنے اعلیٰ اخلاق سے اظہر زیدی کا دل جیت لیا اور ان کے گھر پر ہی رہنے لگے،16 سال تک وہ وہیں رہے، ابتدا میں علیم فاسٹ بولر تھے، وقار یونس سے اس قدر مشابہت تھی کہ ایک روز زیدی اسپورٹس میں ایک لڑکا آٹوگراف مانگنے لگا، اتفاق سے وقار یونس کا چھوٹا بھائی بھی وہیں موجود تھا، یہ دیکھ کر وہ قہقہے لگانے لگا، میں نے بھی جب پہلی بار انھیں دیکھا تو حیرت میں پڑ گیا تھا، علیم ڈار ایسے ہی ورلڈ نمبر ون امپائر نہیں بن گئے ، اس کیلیے انھوں نے بڑی جدوجہد کی ہے، فاسٹ بولنگ میں مستقبل نہ دیکھ کر انھوں نے اسپن بولنگ شروع کی۔
17 فرسٹ کلاس میچزکھیلے مگر پھر اس حقیقت کا احساس ہو گیا کہ پاکستان کی نمائندگی کا موقع نہیں مل سکے گا، پھر وہ کوچنگ کے شعبے میں آنے کا سوچنے لگے تو اظہر زیدی نے سمجھایا کہ ’’امپائرنگ کی طرف آؤ، تم گریجویٹ اور نوجوان ہو، اس شعبے میں پڑھے لکھے لوگوں کی کمی ہے، ترقی کر سکتے ہو‘‘ علیم نے ان کا مشورہ مان لیا، چند میچز میں امپائرنگ کی مگر کم معاوضہ ملنے پر سوچا کہ اس کام کا کوئی فائدہ نہیں، ایسے میں کلب پی اینڈ ٹی جیمخانہ کے ہی ایک سابق ساتھی نے امریکا آ کر ٹیکسی چلانے کا مشورہ دیا تو وہ وہاں چلے گئے، کئی ماہ وہیں رہے،اظہر زیدی انھیں بار بار لاہور واپس آنے کا کہتے رہے مگر وہ نہ مانے، دوست بھی ناراض ہوا کہ آپ علیم ڈار کے دشمن ہیں۔

اس کی زندگی سیٹ ہو رہی ہے تو کیوں واپس بلا رہے ہیں، آج ایک تو کل وہ دو، تین ٹیکسیوں کا مالک بن کر خوب رقم کمائے گا، ہو سکتا ہے کہ اظہر زیدی نہ ہوتے تو علیم ڈار آج بھی امریکا میں ٹیکسی چلا رہے ہوتے مگر انھوں نے اپنی چھوٹی بچی کی قسم دے کر علیم ڈار کو واپس بلا لیا جسے علیم روز اسکول چھوڑنے و لینے جاتے اور اپنی سگی بہن کی طرح چاہتے تھے، اس قسم پر وہ بے بس ہو گئے اور لاہور واپس آنا ہی پڑا، پھر قسمت ساتھ دینے لگی، انھوں نے امپائرنگ میں نام کمانا شروع کیا،2000ء میں32 سال کی عمر میں پہلا ون ڈے انٹرنیشنل سپروائز کیا اور 2برس بعد آئی سی سی پینل کا حصہ بن چکے تھے ،2009 سے 2011 تک انھوں نے مسلسل 3 بار آئی سی سی کے بہترین امپائر کا ایوارڈ حاصل کیا،اس کے بعد بھی ورلڈ کپ سمیت کئی اہم ایونٹس میں امپائرنگ کی اوریہ سلسلہ اب بھی جاری ہے، علیم ڈار کی زندگی سے ہمیں سبق سیکھنا چاہیے۔

سب سے اہم بات یہ کہ ضروری نہیں آپ جو بننا چاہتے ہوں وہی بنیں ہو سکتا ہے اﷲ نے آپ کیلیے کسی اور شعبے میں کامیابی رکھی ہو، بس ہمت نہ ہاریں اورکوشش کرتے رہیں، اگر بڑے کچھ سمجھائیں تو ان کے مشورے پر عمل کریں، اگر علیم ڈار اظہر زیدی کی بات نہ مانتے تو شایدآج اس مقام تک نہیں پہنچ پاتے، ان کی کامیابی میں اعلیٰ اخلاق کا بھی بڑا اہم کردار ہے، یقین مانیے وہ 22،23 سال پہلے جیسے تھے اب بھی ویسے ہی ہیں، ہر کسی کی عزت کرنا، کسی سے بدتمیزی نہ کرنا یہ سب ان کی تربیت کا حصہ ہے، جیسا کہ میں نے پہلے بتایا کہ ابتدائی دور میں ان کے ساتھ خاصا وقت گذارنے کا موقع ملا مگر پھر وہ امپائر بن کر مصروف ہو گئے تو ملاقاتوں کا سلسلہ کم ہو گیا، مگر پھر بھی جب کبھی ملے ماضی جیسی گرمجوشی نظر آئی، جیساکہ ورلڈکپ میں امپائرنگ کیلیے وہ ڈھاکا میں تھے، وہاں ان کے بھائی رہتے تھے۔

ایک دن مجھ سے ملاقات ہوئی تو اپنے ہوٹل روم میںکھانے پر مدعو کرلیا، ان کے بھائی کے گھر سے کھانا آیا تھا، جب میں وہاںگیا تو امپائر بلی باؤڈن اور شاہد اسلم بھی موجود تھے، زمین پر بیٹھ کر کھانا کھاتے ہوئے میں یہی سوچ رہا تھا کہ اتنے بڑے مقام پر پہنچنے کے باوجود اس بندے کی سادگی برقرار ہے،باؤڈن بھی چٹخارے لے کر پاکستانی کھانے کھا رہے تھے۔

علیم ڈار کا اپنا انداز ہے، وہ میڈیا میں کم آتے ہیں، لاہور میں اپنی اکیڈمی بنائی اور فارغ وقت وہیں گذرتا ہے، ریسٹورنٹ بھی بنایا ہے جس میں پارٹ ٹائم ملازمت کر کے نوجوان کرکٹرز اپنے اخراجات پورے کرلیتے ہیں،ریسٹورنٹ کی آمدنی کا کچھ حصہ خصوصی افراد کی فلاح و بہبود کیلیے بھی جاتا ہے۔

علیم ڈار کی خواہش ہے کہ وہ ان کیلیے ایک اسکول بھی قائم کریں، علیم شروع سے پانچ وقت کے نمازی ہیں، میں نے کبھی ان کے بارے میں کسی سے کوئی غلط بات نہیں سنی، اپنے محسنوں کو وہ نہیں بھولتے اس لیے اب بھی ہر کام اظہر زیدی کے مشورے سے کرتے ہیں،ان جیسے امپائر دنیا میں بہت کم ہوں گے جنھیں بارہا ٹیکنالوجی نے بھی درست ثابت کیا، ویرات کوہلی جیسے عظیم بیٹسمین بھی علیم ڈار کے مداح ہیں، ان کی ملک کیلیے بڑی خدمات اور وہ نوجوانوں کیلیے حقیقی رول ماڈل ہیں،حال ہی میں انھیں بڑا اعزاز حاصل ہوا اور وہ 350 انٹرنیشنل میچز سپروائز کرنے والے دنیا کے پہلے امپائر بن گئے، علیم بھائی ہمیں آپ پر ناز ہے،اسی طرح ملک کا نام روشن کرتے رہیں۔
|لاہور: دورہ آئرلینڈ اور انگلینڈ کی سیریز کی تیاری کے سلسلے میں صوابی میں مقامی ٹورنامنٹ کا میچ کھیلتے ہوئے یاسر شاہ ان فٹ ہوگئے جس کے باعث وہ دونوں سیریز سے باہر ہوگئے ہیں۔ 

پاکستان کے مایہ ناز لیگ اسپنر یاسر شاہ ان فٹ ہونے کے باعث انگلینڈ اور آئرلینڈ کے خلاف سیریز سے باہر ہوگئے جب کہ یاسر شاہ کی غیر موجودگی کی صورت میں قومی ٹیم کوشاداب خان سمیت ناتجربہ کار اسپنرز پر انحصار کرنا ہوگا۔ انگلش کنڈیشنز میں اہم ہتھیار سمجھے جانے والے لیگ سپنر کولہے کی ہڈی میں تکلیف کی وجہ سے دستیاب نہیں ہوں گے۔

ڈاکٹرز نے 31 سالہ لیگ اسپنر کو آرام کے لیے 4 ہفتے کا کہا ہے مگر انہیں فٹنس کی مکمل بحالی کے لیے 6 ہفتے درکار ہوں گے جب کہ ان کی کمی کو پورا کرنے کے لیے لیگ اسپنر شاداب خان، ڈیبیو کے منتظر بلال آصف اور کاشف بھٹی پر انحصار کرنا ہوگا۔ شاداب خان نے اپنا واحد ٹیسٹ ویسٹ انڈیز کیخلاف بارباڈوس میں کھیلا تھا۔
واضح رہے پاکستان اور آئرلینڈ کے درمیان واحد ٹیسٹ 11 مئی سے 15 مئی تک ڈبلن میں کھیلا جائے گا جس کے بعد قومی ٹیم انگلینڈ کے خلاف 2 ٹیسٹ میچ کھیلے گی جس کا آغاز 24 مئی سے لارڈز میں ہوگا۔
|گولڈ کوسٹ: کامن ویلتھ گیمز میں پاکستانی ویٹ لفٹر نوح دستگیر بٹ نے 395 کلو وزن اٹھاکر جونیئر کیٹیگری میں ورلڈ ریکارڈ قائم کردیا۔

پاکستانی ویٹ لفٹر نوح دستگیر بٹ نے 395 کلو وزن اٹھاکر جونیئر کیٹیگری میں ورلڈ ریکارڈ قائم کردیا، اس پرفارمنس کی بدولت انھوں نے 105 کے جی ویٹ لفٹنگ ایونٹ میں ملک کے لئے برانز میڈل بھی جیتا، جو حالیہ گولڈ کوسٹ کامن ویلتھ گیمز میں ملک کا دوسرا کانسی کا تمغہ ثابت ہوا۔

نوح نے اسنیچ میں 173 کے جی ویٹ اٹھانے کے بعد کلین اینڈ جرک میں پہلی کوشش میں 222 کے جی ویٹ کامیابی سے اٹھایا جب کہ گولڈ میڈل کے لئے انھوں نے دوسری کوشش میں 228 اور تیسری کاوش میں 231 کے جی ویٹ اٹھانا چاہا لیکن وہ کامیاب نہیں ہوپائے۔
واضح رہے کہ 20 سالہ نوح دستگیر نے گزشتہ برس منعقدہ کامن ویلتھ ویٹ لفٹنگ چیمپئن شپ میں بھی سلور میڈل اپنے نام کیا تھا، تاہم ان کی جانب سے 395 کے جی ویٹ اُٹھا کر جونیئر کامن ویلتھ ریکارڈ بھی بنایا ہے۔ان سے قبل گزشتہ ہفتے طحہ طالب نے 62 کے جی ویٹ لفٹنگ میں بھی ملک کے لئے برانز میڈل حاصل کیا تھا۔
|پیرس: مشہورِ زمانہ ریس پیرس روبے سائیکل ریس کے دوران بیلجیئم کا سائیکلسٹ دل کا دورہ پڑنے سے ہلاک ہوگیا۔

غیرملکی خبررساں ادارے کے مطابق بیلجیئم کا نوجوان سائیکلسٹ میشائل گولاٹس دورانِ ریس دل کا دورہ پڑنے سے اپنی جان گنوا بیٹھا۔ بیلجیئم کی نمائندگی کرنے والی ویرنداس ولیم ٹیم کے حکام نے سماجی رابطے کی ویب سائٹ پر نوجوان کی ہلاکت کی تصدیق کرتے ہوئے دکھ کا اظہار کیا ہے اور اسے ناقابل یقین واقعہ قرار دیا ہے۔

ٹیم انتظامیہ کی جانب سےجاری بیان میں بتایا گیا ہے کہ 23 سالہ گولاٹس پہلی مرتبہ فرانس کی مشہور ایک روزہ پیرس روبے سائیکل ریس میں شرکت کررہے تھے،  گولاٹس فنش لائن سے 150 کلومیٹر دور ہی اچانک بے ہوش ہوگئے، انہیں فوری طور پر ہیلی کاپٹر کے ذریعے فرانس کے شہر لیل کے ایک اسپتال منتقل کیا گیا تاہم وہ جانبر نہ ہوسکے اور دورانِ علاج دم توڑ گئے۔ ڈاکٹروں نے موت کی وجہ حرکت قلب بند ہونا قرار دی ہے۔
|لاہور: پاکستان کر کٹ ٹیم کے دورئہ انگلینڈ اورآئرلینڈ کے لیے کھلاڑیوں کے فٹنس ٹیسٹ کا آغاز آج سے لاہور میں ہوگا۔

ٹوئنٹی20 کا ہنگامہ ختم ہونے کے بعد اب ٹیسٹ کرکٹ کی باری آ گئی ہے،  پاکستانی کرکٹ ٹیم کو رواں ماہ کے آخر میں برطانیہ کے دورے پر جانا ہے، جہاں کینٹ کاونٹی سے چار روزہ میچ کے بعد گرین کیپس11سے15مئی تک آئرلینڈ سے واحد ٹیسٹ کھیلیں گے، ڈبلن کے قریب مالاہائیڈ میں آئرش ٹیم اپنا اولین پانچ روزہ میچ کھیلنے کیلیے بے تاب ہے،اس کے بعد انگلینڈ سے 2 ٹیسٹ اور پھر اسکاٹ لینڈ کیخلاف2 ٹوئنٹی20  میچز ہونا ہیں۔

اہم دورے سے قبل پی سی بی نے تمام کھلاڑیوں کی فٹنس جانچنے کا فیصلہ کیا تھا جس کو عملی جامہ پیر سے پہنایا جارہا ہے۔ نیشنل کرکٹ اکیڈمی لاہور میں شیڈول کھلاڑیوں کے مختلف  گروپس میں ٹیسٹ لیے جائیں گے۔
ذرائع کے مطابق فٹنس ٹیسٹ کے لیے سینٹرل کنٹریکٹ حاصل کرنے والے  پلیئرزکوبلایا گیا ہے تاہم فٹنس مسائل سے دوچار یاسر شاہ، سہیل خان اور عماد وسیم فٹنس ٹیسٹ نہیں دیں گے۔ ذرائع کا کہنا ہے کہ یاسر شاہ گزشتہ ہفتے کولہے کی انجری کا شکار ہوگئے ہیں، ان کی انجری کا جائزہ لیا جائے گا جس کے بعد  ہی ان کی ٹیم میں شمولیت کا فیصلہ ہوگا۔

گزشتہ برس سینٹرل کنٹریکٹ کا حصہ بننے والے  35 کرکٹرز  کے ساتھ پی ایس ایل  میں عمدہ کارکردگی  کی بدولت ویسٹ انڈیز کے خلاف ٹوئنٹی 20  سیریزمیں انٹرنیشنل کیریئرکا آغاز کرنے والے حسین طلعت، آصف علی اورشاہین شاہ آفریدی کے ساتھ کئی برس سے نظرانداز فوادعالم کوبھی ممکنہ کھلاڑیوں میں شامل کرنے پراتفاق کیا گیا ہے، گزشتہ معاہدے کی میعاد  یکم جولائی 2017سے30 جون  2018  تک ہے، فٹنس ٹیسٹ کے بعد نئے سینٹرل کنٹریکٹ  کے لیے فہرست کی تیاری بھی شروع ہو جائیگی۔

11سے23اپریل تک ٹیسٹ اسکواڈ کا تربیتی کیمپ لگے گا،کیمپ کے بعد حتمی ٹیسٹ اسکواڈ منتخب ہوگا۔ مزید معلوم ہوا ہے کہ چیف سلیکٹر انضمام الحق نے 17 کھلاڑیوں کے ناموں کی تجویز دی ہے جبکہ وہاب ریاض کا ٹیسٹ اسکواڈ میں جگہ بنانا مشکل ہے۔راحت علی کو ٹیم میں شامل کیے جانے کا امکان ہے جبکہ یاسر شاہ کے ان فٹ ہونے کے باعث شاداب خان کے ساتھ کاشف بھٹی کوبھی اسکواڈ کا حصہ بنائے جانے کا امکان ہے۔

انگلینڈ سے ٹیسٹ میچز کے بعد اسکاٹ لینڈ سے ٹی ٹوئنٹی میچزکیلیے مزید 3 سے4پلیئرز کو بھیجا جائے گا۔یاد رہے کہ پاکستان کوگذشتہ برس اکتوبر میں سری لنکا کیخلاف آخری سیریز میں 2-0 سے شکست کا سامنا کرنا پڑا تھا، اس طرز میں کارکردگی شایان شان نہ ہونے کے سبب سلیکٹرز کو بہترین اسکواڈ تشکیل دینے کا چیلنج درپیش ہوگا۔
|لاہور:  کامن ویلتھ گیمز کے ہاکی مقابلوں میں پاکستان نے میچز برابر کرنے کی ہیٹ ٹرک مکمل کرلی۔

پاکستان ہاکی ٹیم کی کامن ویلتھ گیمز میں اچھی کارکردگی کا سلسلہ جاری ہے، گزشتہ روز پاکستان کا انگلینڈ کے خلاف میچ بھی 2-2 گول سے برابر رہا۔ یاد رہے کہ پاکستان ٹیم اب تک کامن ویلتھ گیمز کے دوران ہاکی کے مقابلوں میں3 میچز کھیل چکی ہے جبکہ تینوں ہی میچز برابری پر ختم ہوئے، 7 اپریل کو بھارت کے ساتھ ہونے والا سنسنی خیز میچ بھی 2-2 گول سے برابری پر ختم ہوا تھا جبکہ 5 اپریل کو ویلز کے خلاف شیڈول میچ بھی1-1سے ڈرا ہوا تھا۔

گولڈ کوسٹ ہاکی سینٹر میں کھیلے گئے اس میچ میں انگلینڈ کی ٹیم ابتدا سے ہی پاکستان پر حاوی رہی لیکن پاکستان کے دفاعی کھلاڑیوں اور گول کیپر نے بھی بھرپور مقابلہ کیا۔
ابتدائی دونوں کوارٹرز میں کوئی بھی ٹیم گیند کو جال کے اندر پھینکنے میں کامیاب نہ ہوسکی، تاہم تیسرے ہاف کے دوران 33 ویں منٹ میں پاکستانی ٹیم نے عمدہ موو بنائی اور گیند کو حریف سائیڈ کے ڈی ایریا میں لے جانے میں کامیاب ہوگئے، وہاں پر پہلے سے موجود محمد ارسلان قادر نے ساتھی کھلاڑی کے پاس پر گیند کو بڑی خوبصورتی کے ساتھ جال کے اندر پھینک کر گرین شرٹس کو ایک گول کی سبقت دلادی۔

پاکستان کی برتری کے ایک منٹ بعد ہی انگلینڈ کے مارک گلیگھورن نے پنالٹی کارنر پر گول سکور کرکے میچ 1-1 سے برابر کر دیا۔ انگلش ٹیم نے چوتھے کوارٹر کے 51ویں منٹ میں پنالٹی کارنر کا بھرپور فائدہ اٹھاتے ہوئے سام وارڈ کے اسٹروک سے ٹیم کو ایک کے مقابلے میں 2 گول کی برتری دلادی۔

پاکستان ٹیم کو میچ کے57 ویں منٹ میں پنالٹی کارنر ملا جس کے ذریعے علی مبشر نے گول اسکور کرتے ہوئے ایک مرتبہ پھر میچ 2-2 سے برابر کردیا۔ پاکستان ٹیم میگا ایونٹ میں اپنا آخری پول میچ بدھ 11اپریل کو ملائیشیا کیخلاف کھیلے گی۔
|لندن: سابق کرکٹر یاسر عرفات نے اب کوچنگ میں نام کمانے کو مقصد بنالیا۔

یاسر عرفان کہتے ہیں کہ میں کوالیفائیڈ لیول 3 ای سی بی کوچ ہوں جب کہ حال ہی میں زمبابوے میں کھیلے جانے والے ورلڈ کپ کوالیفائرز میں میں نے ہانگ کانگ کی ٹیم کے ساتھ کوچنگ ذمہ داری انجام دی ہے، انہوں نے بتایا کہ وہ لندن کے ایک پرائیویٹ کالج میں بھی کوچنگ کر رہے ہیں، مختلف کائونٹینز میں بھی مختصر کوچنگ کی ہے، ان کا مقصد پہلے کسی کائونٹی ٹیم کا کوچ بننا اور آخر میں نیشنل ٹیم کی کوچنگ کرنا ہے۔

حال ہی میں ویسٹ انڈین ٹیم کے دورہ پاکستان کے متعلق یاسرعرفات کا کہنا تھا کہ پہلے سے ہی ان مقابلوں کے یکطرفہ رہنے کا امکان تھا، اگرچہ ویسٹ انڈین ٹیم میں اہم کھلاڑی نہیں تھے مگر اس طرز میں پاکستان ٹیم ویسے ہی کافی مضبوط اور ہمیں اس چیز کو نظر انداز نہیں کرنا چاہیے۔
یاسر عرفات نے کہا کہ میں کھلاڑیوں کا فٹنس لیول دیکھ کر کافی متاثر ہوا ہوں، تمام قومی پلیئرز کافی فٹ ہیں۔ پاکستان میں انٹرنیشنل کرکٹ کی واپسی کے حوالے سے یاسرعرفات کا کہنا تھا کہ ویسٹ انڈین ٹیم کے کامیاب ٹور سے اچھا پیغام گیا ہے، دوسری ٹیموں کے بھی دورے کی راہ ہموار ہوگی۔
|موہالی: آسٹریلوی کرکٹر ایرون فنچ نے اپنی دیرینہ دوست ایمی گرفتھ سے شادی کرلی۔

آئی پی ایل میں کنگز الیون پنجاب اور دہلی ڈیرڈیولز کو اپنے اہم آسٹریلوی کھلاڑیوں کا ساتھ میسر نہیں تھا، ایرون فنچ شادی کی وجہ سے بھارت نہیں پہنچے جبکہ ان کے بہترین دوست گلین میکسویل بھی ان کی شادی میں شرکت کی وجہ سے پہلا میچ نہیں کھیل پائے۔

فنچ کی اپنی گرل فرینڈ ایمی گرفتھ سے شادی ہوئی، جس میں ان کے موجودہ اور سابق ساتھی کھلاڑیوں نے بھی شرکت کی جن میں جارج بیلی، مچل مارش، جیمز فالکنر، پیٹر سڈل اور نیوزی لینڈ کے اوپنر مارٹن گپٹل بھی شامل تھے۔
|لاہور: کامن ویلتھ گیمز کے شوٹنگ ایونٹ کے اسکیٹ اولمپک کوالیفکیشن رائونڈ میں پاکستان کے عثمان چاند سرفہرست ہیں۔

کامن ویلتھ گیمز کے شوٹنگ ایونٹ کے اسکیٹ اولمپک کوالیفکیشن رائونڈ کے پہلے دن پاکستان کے عثمان چاند نے 49 آئوٹ آف 50 اسکور کرکے سرفہرست رہے جبکہ ائیر رائفل مینز میں غفران عادل10 ویں نمبر پر رہے۔

اس کے علاوہ ائیرپسٹل ویمنز میں مہوش فرحان نے8 ویں پوزیشن حاصل کی،  پیر کو اسکیٹ اولمپک میں عثمان چاند اپنا اگلارائونڈ کھیلیں گے جبکہ منہل سہیل ایئر رائفل ویمنز کے مقابلے میں حصّہ لیں گی۔
ویٹ لفٹنگ کی 94 کلوگرام وزن کی کیٹیگری میں پاکستان کے عثمان امجدراٹھور نے اسنیچ میں 150 کے جی وزن اٹھایا مگر کلین اینڈ جرک میں 175 کاویٹ اٹھاکر فائول کرنے کے باعث مقابلے سے باہر ہوگئے تاہم آج پاکستان کے نوح دستگیر بٹ 105+ کے جی کیٹیگری کے مقابلے میں حصّہ لیں گے۔

سوئمنگ کی 100 میٹر فری اسٹائل میں پاکستان کی بسمہ خان 32 ویں نمبر پر ہیں، انھوں نے 1 منٹ 2 سیکنڈ میں فاصلہ طے کرکے نیا قومی ریکارڈ بنایا اس سے قبل یہ ریکارڈ لیانا سوان کے پاس تھا جنھوں نے 1 منٹ 3 سیکنڈ میں یہ فاصلہ عبورکیا تھا تاہم آج کریرا اسٹیڈیم میں ہونے والے ایتھلیٹکس 400 میٹر کے مقابلوں میں پاکستان کی نجمہ حصہ لیں گی۔
|ممبئی: آسٹریلوی کرکٹ کا ٹائٹینک بچانے کیلیے مائیکل کلارک سامنے آگئے، انھوں نے ریٹائرمنٹ واپس لے کر آسٹریلیا کی جانب سے دوبارہ کھیلنے کی پیشکش کردی۔

بال ٹیمپرنگ اسکینڈل میں کپتان اسٹیون اسمتھ اور نائب کپتان ڈیوڈ وارنر پر ایک ایک برس کی پابندی سے آسٹریلوی ٹیم مشکل صورتحال سے دوچار ہوگئی ہے جس کو جنوبی افریقہ کے ہاتھوں آخری ٹیسٹ میں شرمناک شکست کا بھی منہ دیکھنا پڑا ہے۔

اپنی ٹیم کو مشکل میں دیکھ کر سابق کپتان مائیکل کلارک سامنے آگئے ہیں، انھوں نے ریٹائرمنٹ واپس لے کر دوبارہ سے ٹیم جوائن کرنے کی پیشکش بھی کردی ہے۔
آئی پی ایل میں ذمہ داری کی وجہ سے بھارت میں موجود 37 سالہ مائیکل کلارک کہتے ہیں کہ میری نظر میں عمر کوئی معنی نہیں رکھتی، بریڈ ہوگ 45 برس کی عمر تک کھیلتے رہے ہیں، میرے خیال میں کھیل کا تعلق آپ کی عمر نہیں بلکہ آپ کی کمٹمنٹ سے ہے، میرے لیے یہ دوبارہ بائیک کی سواری جیسا ہے، میں خود کو پہلے ہی کی طرح فٹ محسوس کرتا ہوں، کھیل سے دورہونے کی وجہ سے میرا جسم بھی زیادہ بہتر ہوگیا ہے۔

مائیکل کلارک کا کہنا تھا کہ انھوں نے اپنی اس آفر کے بارے میں بورڈ کے چیف ایگزیکٹیو جیمز سدرلینڈ کو مطلع کردیا ہے تاہم ان کی جانب سے کوئی جواب موصول نہیں ہوا۔ انھوں نے کہا کہ مجھے کرکٹ میں اچھی چیزوں کے ساتھ کچھ برے اوقات کا بھی تجربہ ہوا، میں ٹیم میں شامل نوجوان کھلاڑیوں کی مدد کرسکتا ہوں تاکہ جب تک دوسرے کھلاڑی واپس نہیں آجاتے تب تک ہر ایک کو پوری توجہ صرف کرکٹ پر مرکوز رکھنا چاہیے۔

بال ٹیمپرنگ کے حوالے سے کلارک کا کہنا تھا کہ میں اس بارے میں پریشان ہوں، میں نہیں چاہتا کہ ہمارا حشر بھی ویسٹ انڈیز جیسا ہو، ہم کوئی اگلے پانچ برس کیلیے بات نہیں کررہے ، یہ اگلے 6 ماہ کا مسئلہ اور ہمیں اس کو حل کرنے کی ضرورت ہے، اگر کرکٹ آسٹریلیا نے مجھے بلایا تو پھر میں ہر طرح سے ان کی مدد کرنے کیلیے تیار ہوں گا۔
|گولڈ کوسٹ: کامن ویلتھ گیمز ہاکی میں پاکستان اور انگلینڈ کا مقابلہ 2-2 سے برابر ہو گیا۔

پاکستان نے گولڈ کوسٹ کامن ویلتھ گیمز کے مینز ہاکی ایونٹ میں لگاتار تیسرا میچ ڈرا کرلیا، اتوار کو قومی ٹیم اور انگلینڈ کے درمیان کھیلے جانے والا میچ بھی 2-2 سے برابری پر اختتام پذیر ہوا جب کہ گزشتہ میچ کی طرح اس بار بھی مبشر نے اختتامی لمحات میں گول بناکر ٹیم کو شکست سے بچالیا۔ گرین شرٹس گروپ میں اپنا آخری مقابلہ 11 اپریل کو ملائیشیا سے کریں گے۔

واضح رہے کہ اس سے قبل پاکستانی ٹیم ویلز کے خلاف 1-1 اوربھارت سے مقابلے کو 2-2 سے برابر کرنے میں کامیاب رہی تھی۔
|کراچی: قومی سلیکشن کمیٹی کے رکن و سابق ٹیسٹ کرکٹر توصیف احمد نے کہا ہے کہ دورۂ آئرلینڈ و انگلینڈ کے لیے پاکستان کرکٹ ٹیم بہت متوازن اور بہترین کھلاڑیوں پرمشتمل ہے۔

نمائندہ ایکسپریس سے گفتگو کرتے ہوئے توصیف احمد نے کہا کہ سب جانتے ہیں کہ یورپ کا دورہ کبھی بھی آسان نہیں ہوتا، چیف سلیکٹر انضمام الحق کی سربراہی میں قومی سلیکشن کمیٹی نے انگلینڈ اورآئرلینڈ کی کنڈیشنز کو مدنظر رکھ کر قومی اسکواڈ تشکیل دیا ہے، ایسی سیریزمیں بیٹنگ میں مشکلات رہی ہیں چنانچہ اس امر کو سامنے رکھتے ہوئے پاکستان ٹیم میں 4 اوپنرزکو رکھا گیا ہے جن کوضرورت پڑھنے پر اگلے نمبروں پر بھی آزمایا جاسکتا ہے۔

توصیف احمد نے بتایا کہ مڈل آرڈر بیٹنگ لائن کو تقویت دینے کے لیے نئے کھلاڑیوں کو مواقع فراہم کیے جائیں گے، نوجوان بیٹسمین سعد علی نے مسلسل بہترین کارکردگی پیش کرکے اپنی توجہ حاصل کی ہے جبکہ امام الحق نے خود ایک پر اعتماد بیٹسمین کی حیثیت سے اپنے انتخاب کو ممکن بنایا ہے، دورۂ ویسٹ انڈیز میں پاکستان ٹیم کا حصہ ہونے کے باوجود موقع نہ پاسکنے والے عثمان صلاح الدین سے ڈومیسٹک سیزن کی طرح بہترین کارکردگی کی توقع ہے۔
ایک سوال کے جواب میں توصیف احمد نے کہا کہ بحیثیت مجموعی ایک بیلنس ٹیم تشکیل دینے کی کوشش کی گئی ہے جس میں 9 بیٹسمینوں کے ساتھ 5 بولرز میں 4 پیسر رکھے گئے ہیں، محمد عامر ایک تجربہ کار اورمستند بولرکی حیثیت سے اہم ہوں گے۔

توصیف احمد نے بتایا کہ حسن علی اس وقت اپنی بہترین فارم میں ہونے کے ناطے مدمقابل بیٹسمینوں کے لیے مشکلات پیدا کرنے میں کامیاب رہیں گے، راحت علی بھی خود کو بہترین بولر ثابت کروانے میں کامیاب رہے ہیں تاہم اسپن بولنگ میں یاسر شاہ کی کمی محسوس ہوگی، متبادل لیگ اسپنر شاداب خان سے سیمنگ کنڈیشن میں اچھی امیدیں وابستہ ہیں، فہیم اشرف آل راؤنڈر اور حارث سہیل پارٹ ٹائم بولر کی حیثیت سے کار گر رہیں گے۔

قومی سلیکٹر نے کہاکہ سرفراز احمد بہترین کپتان ہونے کے ساتھ اچھے وکٹ کیپر بیٹسمین کی ذمے داری بخوبی انجام دے رہے ہیں، قوی امید ہے کہ پاکستان ان کی قیادت میں سرخرو رہے گا، انھوں نے کہاکہ قومی اسکواڈ میں جگہ نہ بناسکنے والے کھلاڑی نا امید مت ہوں، عمدہ کارکردگی کا تسلسل برقرار رکھ کر وہ مستقبل میں پاکستان ٹیم کا حصہ بن سکتے ہیں۔
|کراچی: قومی سلیکشن کمیٹی کے چیئرمین اور اپنے دور کے عظیم کھلاڑی اولمپئن اصلاح الدین صدیقی نے کہا ہے کہ کامن ویلتھ گیمزمیں پاکستان ہاکی ٹیم توقعات پر پورا نہیں اتری، اسے ایونٹ کی پہلی 4 ٹیموں میں شامل ہونا چاہیے تھا تاہم  یہ امر خوش کن ہے کہ پاکستان کوگیمز میں کسی میچ میں شکست کا سامنا نہیں کرنا پڑا۔

نمائندہ ایکسپریس سے گفتگو کرتے ہوئے سابق قومی کپتان اولمپئن اصلاح الدین صدیقی نے کہا کہ آسٹریلیا کے شہر گولڈ کوسٹ میں ہونے والے21 ویں کامن ویلتھ گیمز  میں پاکستان ہاکی ٹیم  کی  ٹیم کارکردگی کو اطمینان بخش نہیں قرار دیا جاسکتا۔

اصلاح الدین نے کہا کہ مجھے توقع تھی کہ پاکستان ہاکی ایونٹ میں کم ازکم پہلی 4 ٹیموں میں شامل ہونے میں کامیاب رہے گا لیکن بدقسمتی آڑھے آگئی، تاہم یہ اچھی بات رہی کہ قومی ٹیم  اپنے گروپ میچز میں شکست سے دور رہی اور اس نے حریف ٹیموں کے خلاف تمام میچز برابر کھیلے، خاص طور پر روایتی حریف بھارت کے خلاف پاکستان نے شاندار کھیل پیش کرکے  اپنے  بہتر مستقبل کی نشاندہی کی لیکن پاکستان کو ٹورنامنٹ کے افتتاحی میچ میں مد مقابل ویلز کو ضرور شکست سے دوچار کرنا چاہیے تھا۔
چیف سلیکٹر نے کہا کہ پول بی میں انگلینڈ کے بعد ملائیشیا کی مضبوط ٹیم سے بھی میچ برابر کھیلنے سے پاکستان ٹیم کے کھلاڑیوں کے اعتماد میں ضرور اضافہ ہوگا اور اگلے مقابلوں میں فتح کے لیے زیادہ جوش اور ولولے کے ساتھ میدان میں اترے گی۔

ایک سوال کے جواب میں اصلاح الدین نے کہا کہ پاکستان کو آئندہ اچھے نتائج پانے کے لیے سخت محنت کی ضرورت ہوگی، ایشین گیمز اور پھر چیمپئنز ٹرافی کو اپنا ہدف بناکر مناسب لائحہ عمل تیار کیا جائے، ٹرافی میں پاکستان کو ہالینڈ، جرمنی اور کوریا جیسی مضبوط ٹیموں سے مقابلہ درپیش ہوگا، اس ضمن میں طویل المدتی تربیتی کیمپس کا انعقاد لازمی ہے، اس کے ساتھ کھلاڑیوں کی جسمانی فٹنس اور کنڈیشن کو بھی زیادہ بہتر بنانے کی اشد ضرورت ہے، اس معاملے پر خصوصی توجہ دینے کی ضرورت ہے۔

ایک اور سوال کے جواب میں چیف سلیکٹر نے کہاکہ  پاکستان کو ہاکی میں کامیابی کے لیے  دفاعی طرز کے کھیل کو خیرباد کہہ دینا چاہیے، ضرورت اس امر کی ہے کہ پاکستان بہتر نتائج کے لیے جارحانہ طرز کی ہاکی کو اپنانا ہوگا لیکن اس کیلیے کھلاڑیوں میں بہترین فزیکل فٹنس لازمی ہے، اب پاکستان کو مسلسل آگے بڑھنا ہوگا، بہتر منصوبہ بندی پاکستان کو عالمی ہاکی میں اپنا کھویا ہوا مقام دوبارہ پانے میں  معاون و ممدو ہوسکتی ہے۔
|لاہور: قومی فٹبال ٹیم کے لیے غیرملکی کوچ کی خدمات حاصل کرنے کا فیصلہ کر لیا گیا۔

پاکستان فٹبال فیڈریشن کے صدر سید فیصل صالح حیات پنجاب فٹبال ایسوسی ایشن کانگریس کے سالانہ اجلاس کے بعد میڈیا سے بات کرتے ہوئے کہا کہ قومی ٹیم کیلیے برازیلین کوچ کی خدمات حاصل کی جائیں گی، غیر ملکی آفیشل کو مشاہرے کی ادائیگی کیلیے بحرین معاونت کرے گا۔

صدر پی ایف ایف نے کہا کہ پاکستان فٹبال کو عروج کی طرف گامزن کرنے کیلیے گراس روٹ لیول سے اوپر تک کام کرنا ضروری ہے، نئے ٹیلنٹ کی تلاش کا سلسلہ جاری رکھا جائے گا، تمام اضلاع میں ٹورنامنٹ کروائے جائیں گے، پہلا مرحلہ پنجاب سے شروع ہوگا، اس مقصد کیلیے ہر ضلع کی استعداد اور ضرورت کے مطابق فنڈز دیے جائیں گے۔
فیصل صالح حیات نے بتایا کہ 3 سال میں پاکستان فٹبال کو بڑا نقصان پہنچا ہے، اس کی تلافی کیلیے سخت محنت اور انقلابی اقدامات کی ضرورت تھی، فوری طور پر چند قدم اٹھائے ہیں، ان میں سب سے بڑا غیر ملکی کوچ کی تعیناتی ہے، برازیلین یوتھ ٹیم کیلیے کام کا تجربہ رکھنے والے جوز انتونیو ناگورا کیساتھ 3 سال کا معاہدہ کیا جا رہا ہے، ان کا مشاہرہ کافی زیادہ تھا جس کیلیے دوست ملک بحرین نے معاونت کی حامی بھرلی ہے۔

صدر پی ایف ایف نے کہا کہ ویمنز فٹبالرز کو بھی نظر انداز نہیں کررہے، جاپان سے خاتون کوچ کی بات چیت چل رہی ہے جس کی خدمات بلامعاوضہ حاصل ہونگی، پاکستان کی قومی ٹیم ایشین گیمز اور اے ایف سی چیمپئن شپ کی تیاری کیلیے ڈیڑھ ماہ کے تربیتی کیمپ کے بعد 4 بین الاقوامی دوستانہ میچ کھیلے گی جس سے ٹیم کی کارکردگی میں بہتری کے امکانات روشن ہونگے۔

صالح حیات نے کہا کہ افغانستان کیساتھ میچز کیلیے بات چیت جاری ہے، فیفا اور اے ایف سی دو گول پراجیکٹس کیلیے فنڈز کی درخواست کی تھی، جس کی اصولی طور پر منظوری دی جاچکی ہے، چمن اور لیاری میں منصوبے مکمل کریں گے، مزید 2 پراجیکٹس کیلیے بھی درخواست کی ہے، ایک پنجاب، دوسرا خیبر پختونخوا میں ہوگا، پاکستان میں فٹبال کے ڈیولپمنٹ فنڈز معطلی کی وجہ سے رکے ہوئے تھے۔

صدر پی ایف ایف نے بتایا کہ پی ایف ایف کی حیثیت بحال ہوجانے کے بعد 4.3 ملین ڈالرز کے فنڈز دینے کی حامی بھر لی ہے، اس رقم سے کئی مسائل حل ہوسکیں گے تاہم سرفہرست کھلاڑیوں اور آفیشلز پر سرمایہ کاری کرنا ہے،کھلاڑیوں کا یومیہ الاؤنس100 سے200 ڈالر کر دیا گیا ہے۔

فیصل صالح حیات نے کہا کہ نیشنل چیلنج کپ میں 24 ٹیمیں شریک ہونگی، ایونٹ کی انعامی رقم میں 500 گنا اضافہ کرتے ہوئے ساڑھے 25 لاکھ کر دی گئی ہے، آئندہ انٹرنیشنل ایونٹس کیلیے اچھا بیک اپ بھی تیار ہوگا۔

صدر پی ایف ایف نے اس موقع پر حال ہی میں ڈھاکہ میں ہونے والی ساف کانگریس میں 3 ساف چمپئین شپس کے پاکستان میں انعقاد کا اعلان کرتے ہوئے سید خادم علی شاہ سینئر نائب صدر پی ایف ایف کے بطور سینئرنائب صدر ساف بلامقابلہ انتخاب کو بھی پاکستان کی بڑی کامیابی قرار دیا ہے۔

پنجاب فٹبال ایسوسی ایشن کے صدر سردار نوید حیدر نے کہا کہ آج پی ایف ایف ہیڈ کوارٹرز میں پنجاب کے36 میں سے27 اضلاع سے آنے والے عہدیداروں کا مجھ پر اور درحقیقت  صدر پی ایف ایف سید فیصل صالح حیات پراظہار اعتماد ہمارا اثاثہ ہے، مل جل کر فٹبال کے فروغ کیلیے کام کریں گے۔
| شرٹ پہنے ایک آس لیے ڈومیسٹک کرکٹ میں ہی کئی برسوں سے پرفارم کر رہی ہیں، مجھ سے جب ٹویٹر یا ای میل پر کوئی کسی نوجوان باصلاحیت کھلاڑی کی حق تلفی کا ذکر کرتا ہے تو میں صرف اس کی نشاندہی ہی کر سکتا ہوں مگر افسوس ملکی کرکٹ میں کوئی ایسا شخص موجود نہیں جو حقدار کو حق دلا سکے۔

فواد کی مثال سب کے سامنے ہے، انھیں کبھی کسی سے کوئی شکوہ کرتے نہیں دیکھا، نہ ہی سیاستدانوں کی طرح میڈیا میں آکر دہائیاں دیتے ہیں کہ ” مجھے کیوں نکالا“ مگر نجانے کیوں سلیکٹرز کو وہ پسند نہیں،اب میں بھی یہ بات سمجھ چکا کہ چاہے فواد عالم ڈومیسٹک سیزن میں1500رنز بھی بنا دیں انھیں منتخب نہیں کیا جائے گا، شائقین کرکٹ کسی سے ناانصافی ہوتے نہیں دیکھ سکتے لیکن ہماری طرح وہ بھی بے بس ہیں۔
میں میڈیا وہ سوشل میڈیا پر اس حوالے سے آوازاٹھاتے ہیں، پھر سلیکشن کمیٹی و دیگر ارباب اختیار کی جانب سے بیوقوف بنانے کا سلسلہ شروع ہوجاتا ہے،”فواد عالم کی فارم چیک کرنے کیلیے نیشنل اکیڈمی طلب کر لیا“ اخبارات میں ایسی شہ سرخیاں شائع کرائی جاتی ہیں،حالانکہ دنیا کا کوئی بڑے سے بڑا کوچ بھی صرف نیٹ سیشنز سے کسی کی اہلیت نہیں جانچ سکتا۔

مکی آرتھر نیٹ پر بیٹنگ دیکھ کر فرماتے ہیں ” ہاں ٹھیک ہے بس اسٹروکس کی کمی ہے، ون ڈے اور ٹی ٹوئنٹی میں تو جگہ نہیں دورہ برطانیہ کیلیے ٹیسٹ میں دیکھیں گے“ یوں مزید کئی ماہ تک شائقین اور فواد کو انتظار کا لالی پاپ تھما دیا جاتا ہے، اس سے قبل کہا جاتا تھا کہ مصباح الحق اور یونس خان کی موجودگی میں فواد کی ٹیسٹ ٹیم میں جگہ نہیں بن سکتی، اب کون سے ڈان بریڈ مین آ گئے کہ نہیں پوچھا جا رہا۔

میڈیا کے دباﺅ پر سلیکٹرز نے کیمپ میں بلا لیا لیکن روز اول سے فواد عالم الگ تھلگ نظر آ رہے تھے، ٹریننگ کرانے میں مدد دینے والے لڑکوں تک تو گرین شرٹ دے دی جاتی ہے مگر تین دن گذرنے کی بعد بھی فواد وہی تین سال پرانی ٹریننگ کٹ پہن کر ایکشن میں نظر آ رہے تھے، یہیں پتا چل گیا کہ جو بورڈ ان کی ٹریننگ کٹ پرچند سو یا ہزار روپے تک خرچ کرنے کو تیار نہیں وہ ٹیم میں کیا لے گا۔

افسوس اس بات کا بھی ہوا کہ ساتھی کرکٹرز میں سے بھی کسی کو توفیق نہ ہوئی کہ فادی بھائی یہ میری ایکسٹرا شرٹ ہی آپ پہن لیں تاکہ ٹریننگ کرتے ہوئے ”آﺅٹ سائیڈر“ نہ لگیں، مجھے یاد ہے گذشتہ برس جب میری کتاب کی رونمائی ہوئی تو سرفراز احمد کے ساتھ فواد خاصی دیر تک اکیلے میں باتیں کرتے رہے، دونوں بچپن کے ساتھی ہیں اور سرفراز اب تینوں طرز میں کپتان بن چکے، مگر انھیں قصوروار نہیں سمجھنا چاہیے، ٹیم میں داخلے کا دروازہ تین چابیوں سے کھلتا ہے، بیک وقت دو کا ہونا ضروری ہے۔

انضمام الحق اور مکی آرتھر تو فواد کو پسند نہیں کرتے لہذا سرفراز کے واحد ووٹ سے کوئی فرق نہیں پڑتا،پاکستانی ٹیم سے انھیں باہر ہوئے تین برس ہو گئے میں نے کبھی ان کے منہ سے کسی سلیکٹر ، کھلاڑی یا بورڈ آفیشل کی برائی نہیں سنی، ویسے اگر میڈیا میں آ کر ایسا کرتے بھی تو ڈومیسٹک کرکٹ کھیلنی پر بھی پابندی لگا دی جاتی، فٹنس ٹیسٹ میں اگر وہ ہر بار بڑے بڑے اسٹارز سے آگے نکل جاتے ہیں تو اس سے کیا فرق پڑتا ہے، جب کوئی پسند نہ ہو تو وہ آسمان سے تارے بھی توڑ لائے تو کسی کو متاثر نہیں کر سکتا۔

انضمام الحق جب چیف سلیکٹر بنے تو لوگوں نے سمجھا اب وہ تبدیل ہو گئے ہیں کسی کے ساتھ ناانصافی نہیں ہونے دیں گے مگر افسوس یہ سوچ غلط تھی، ٹیلنٹ پرکھنے کی ان کی نظر اپنے گھر کی چاردیواری تک محدود رہی، انھیں بھتیجا امام الحق فوراً نظر آ گیا، سری لنکا کی کمزور ترین ٹیم کیخلاف ڈیبیو بھی کرا دیا، یقین مانیے امام الحق کیا ڈومیسٹک کرکٹ کے کسی بھی نمایاں بیٹسمین کو آپ یو اے ای کی آسان پچ پر کمزور بولنگ کے سامنی کھیلنے کا موقع دیتے تو وہ سنچری بنا دیتا، امام الحق یقیناً باصلاحیت بیٹسمین ہیں مگر ان سے زیادہ بہتر بیٹسمین بھی تو موجود ہیں ان کو کیوں نہیں آزمایا ؟ کیا اس لیے کہ ان کے نام کا دوسرا لفظ الحق نہیں ہے، پھر حق کی بات کہاں گئی بھائی۔

یقیناً فواد کے ذہن میں ایسی باتیں تو آتی ہی ہوں گی، سپر فٹ ہونے کے باوجود کبھی کہا اسٹروکس نہیں ہیں،محدود اوورز میں نہیں چلے گا، کبھی کوئی اور بہانہ تراشا گیا، بات نہ بنی تو یہ افواہ پھیلا دی کہ فواد فکسنگ میں ملوث ہے، ایسی باتیں اڑانے والے وہ لوگ تھے جو اب بھی ایسے ہی حرام پیسوں پر عیش کر رہے ہیں، کھلے عام فکسنگ کرنے والے آج بھی ہیرو بنے گھومتے ہیں اور جو ملک کیلیے کچھ کرنا چاہتا ہے وہ اب بھی باہر ہے،میں نے خود پی سی بی سی پوچھا تو یہی جواب ملاکہ فواد کے ساتھ پورے کیریئر میں اس قسم کا کوئی مسئلہ نہیں رہا،اب مجھے ایسا لگتا ہے کہ انھیں خود ہی انٹرنیشنل کرکٹ سے ریٹائر ہونے کا اعلان کر دینا چاہیے تاکہ کبھی فارم تو کبھی فٹنس چیک کرنے کے نام پر لاہور بلوانا ہی نہ پڑے۔

پرستاروں کو بھی ہر سیریز سے قبل آس نہ رہے گی کہ فواد ٹیم میں واپس آ جائیں گے، گذر بسر کیلیے ڈومیسٹک کرکٹ تو ہے ہی،دکھ اس بات کا ہے کہ ارباب اختیار کی نظر میں ٹیلنٹ کی قدر نہیں، اقرباپروری اور ذاتی پسند ناپسند عروج پر ہے،ہمیں یقیناً افسوس رہے گا کہ اتنا اچھا بیٹسمین ضائع ہو گیا لیکن کیا کریں مجبور ہیں، جب کسی کی آنکھوں پر پٹی بندھی ہو تو سپرفٹ باصلاحیت کھلاڑی کہاں نظر آئے گا، نجانے ہم کتنے اچھے کرکٹرز ایسے ہی گنواتے رہیں گے۔
|لاہور: انگلینڈ اور آئرلینڈ کے خلاف ٹیسٹ میچز کی سیریز کیلئے 16 رکنی قومی ٹیم کا اعلان کردیا گیا ہے۔

سرفراز احمد کی قیادت میں قومی ٹیم آئرلینڈ اور انگلینڈ کے خلاف 3 ٹیسٹ میچز کھیلے گی، دورہ انگلینڈ اور آئرلینڈ کیلئے 16 رکنی ٹیم میں سرفراز احمد (کپتان) اظہرعلی، فخر زمان، امام الحق ، سمیع اسلم، بابراعظم، حارث سہیل، اسد شفیق، اصلاح الدین، سعد علی، حسن علی، شاداب خان، فہیم اشرف، محمد عامر، راحت علی  اور محمد عباس شامل ہیں۔

اس خبر کو بھی پڑھیں : آئرلینڈ اورانگلینڈ کیخلاف ٹیسٹ سیریز،تربیتی کیمپ کیلیے قومی ٹیم کا اعلان
قذافی اسٹیڈیم میں کیمپ کا پہلا مرحلہ ختم ہوچکا ہے جب کہ دوسرے مرحلے میں اب 16 رکنی ٹیم کا کیمپ 18 اپریل سے شروع ہوگا، قومی ٹیم 23 اپریل کو انگلینڈ روانہ ہوگی جہاں آئرلینڈ کے خلاف پہلا ٹیسٹ 11 مئی جب کہ 2 ٹیسٹ انگلینڈ کے خلاف کھیلے گی۔
|لاہور: آئرلینڈ وانگلینڈ سے ٹیسٹ میچز کیلیے سلیکٹرز اور کوچ کی مشاورت مکمل ہوگئی تاہم اسکواڈ کا اعلان اتوار کوہوگا جب کہ فواد عالم کی شمولیت پر اتفاق نہ ہو سکا۔

آئرلینڈ وانگلینڈ کیخلاف ٹیسٹ میچز کیلیے اسکواڈ کے حوالے سے انضمام الحق کی زیرسربراہی سلیکشن کمیٹی کی ہیڈ کوچ مکی آرتھر اور کپتان سرفراز احمد سے گزشتہ روز بھی مشاورت جاری رہی،کھلاڑیوں کے ناموں کا اعلان اتوارکوہوگا۔

ذرائع کے مطابق فخرزمان اور اظہر علی کے ساتھ ایک اضافی اوپنر امام الحق کو بھی شامل کیے جانے کا امکان روشن ہے، مڈل آرڈر میں بابر اعظم، اسد شفیق اور حارث سہیل کو جگہ ملے گی، وکٹ کیپر بیٹسمین کے طور پر کپتان سرفراز احمد موجود ہوںگے۔
اسپن کے شعبے میں شاداب خان کے ساتھ محمد اصغر اور بلال آصف میں سے کسی ایک کو جگہ ملے گی، فہیم اشرف ٹیم میں بولنگ آل راؤنڈر کا خلا پُرکریںگے،پیس بیٹری میں محمد عامر،حسن علی، محمد عباس اور راحت علی شامل ہونگے، میر حمزہ کا نام بھی زیر غور ہے۔

فواد عالم کو شامل کرنے پر سلیکٹرز اور مینجمنٹ میں اتفاق نہیں پایا جاتا،لہذا سعد علی کو موقع دیا جاسکتا ہے، دوسری طرف ممکنہ کھلاڑیوں کی ٹریننگ کا سلسلہ گذشتہ روز بھی جاری رہا، وارم اپ اور فٹنس ڈرلز کا طویل سیشن کرنے کے بعد گراؤنڈ فیلڈنگ میں پلیئرز نے پک اینڈ تھروکی مشقوں میں حصہ لیا۔

نیٹ میں بیٹنگ اور بولنگ کی بھی خوب پریکٹس ہوئی،اتوار کو تربیتی کیمپ کا آخری روز ہے، واحد سیشن 9:45 سے 11:45تک ہوگا،18سے 22اپریل تک ٹور کیلیے منتخب اسکواڈ میں شامل کھلاڑی ہی ٹریننگ کریں گے جب کہ قومی ٹیم 23اپریل کو انگلینڈ روانہ ہوگی۔
|کراچی: رواں برس پاکستان میں اولین ٹی 10 لیگ کاانعقاد دشوار دکھائی دینے لگا۔

گزشتہ برس کے اواخر میں یو اے ای میں امارات کرکٹ بورڈکی منظوری سے ٹی 10 لیگ کا انعقاد کیا گیا، ایک پی ایس ایل فرنچائز نے مذکورہ ایونٹ کی بھی ٹیم خریدی تھی،لیگ کو سپورٹ کرنے اور اہم پاکستانی پلیئرزکو ریلیز کرنے پر پی سی بی کو خاصی تنقید کا نشانہ بھی بنایاگیا، بعد میں شارجہ میں ٹی ٹین لیگ میں شائقین کی دلچسپی دیکھ کر پاکستان نے خود بھی ہوم گراؤنڈز پر ایسا ایونٹ کرانے کا عندیہ دیا۔

اس حوالے سے ستمبر کی تاریخوں پر غور جاری تھا، مگر اب13 سے 28 ستمبر تک ایشیا کپ یو اے ای میں منعقد ہو رہا ہے،قومی ٹیم دورئہ برطانیہ کے بعد  زمبابوے جائے گی، پھر آسٹریلیا اور نیوزی لینڈ سے سیریز ہونی ہیں۔
اس دوران ویسٹ انڈیز سے امریکا میں میچز بھی متوقع ہیں، لہذا ٹی ٹین لیگ کیلیے کوئی ونڈو تلاش کرنا خاصا مشکل ہو گا،اسی لیے اب اگلے سال میں انعقاد پر غور شروع ہو گیا ہے،اس حوالے سے30 اپریل کو چیئرمین بورڈ نجم سیٹھی کی پی ایس ایل فرنچائز مالکان سے ملاقات ہونی ہے،  ٹی ٹین لیگ میں ان سب نے خاصی دلچسپی ظاہر کی تھی، میٹنگ میں پاکستان سپر لیگ کی نئی ٹائٹل اسپانسر شپ اور  ٹی وی رائٹس پر بھی تبادلہ خیال ہوگا۔

واضح رہے کہ ابتدائی تینوں ایڈیشنز کے کامیاب انعقاد کے بعد پی ایس ایل کی مارکیٹ ویلیو میں خاصا اضافہ ہو چکا ہے، نئی ڈیل سے نہ صرف بورڈ بلکہ فرنچائزز کو بھی بھاری آمدنی ہوگی۔
|میڈرڈ: اسپینش فٹبال لیگ میں بارسلونا نے لگاتار 39 میچز تک ناقابل شکست رہ کر 38 سال بعد کلب کا نیا ریکارڈ قائم کردیا۔

بارسلونا نے ویلنسیا کیخلاف 2-1 سے فتحیاب ہوکر لگاتار 39 میچز تک ناقابل شکست رہ کر 38 سال بعد کلب کا نیا ریکارڈ قائم کردیا، فلپ کوٹینہو نے دونوں گولز میں معاونت کی ، لوئس سواریز اور سیموئل یومٹیٹی نے ایک ایک بار گیند کو جال میں پہنچایا، اوسمین ڈیمبیل کے فاؤل پر ویلنسیا کو فائنل وسل سے تین منٹ پہلے پنالٹی ایوارڈ ہوئی، اس پر آندریس پریرا نے گول بناکر خسارہ کم کرلیا۔

اس سے قبل 1980 میں رئیل سوسائیڈڈ نے 38 میچز میں ناقابل شکست رہنے کا اعزاز پایا تھا۔
|کراچی: کامن ویلتھ گیمز میں میڈلز جیتنے والے قومی کھلاڑیوں کو پی ایس بی نقد انعامات سے نوازے گا۔

بورڈ کے ترجمان کے مطابق آسٹریلیا کے شہر گولڈ کوسٹ میں کھیلے جانے والے کامن ویلتھ گیمز میں پاکستان کیلیے 5 میڈل جیتنے والے کھلاڑیوں کو قومی اسپورٹس پالیسی پر عمل کرتے ہوئے انعامات دیے جائیں گے۔

ریسلنگ میں پاکستان کیلیے واحد گولڈ میڈل جیتنے والے انعام بٹ کو 50 لاکھ روپے کی انعامی رقم سے نوازا جائیگا، اسپورٹس پالیسی کے تحت برانز میڈلز جیتنے والوں کو 10 لاکھ روپے فی کس انعام دیا جائیگا، کامن ویلتھ گیمز میں پاکستان نے ایک گولڈ اور 4 برانز کیساتھ مجموعی طورپر 5 میڈلز جیتے ہیں۔
انعام بٹ کو اسپورٹس پالیسی کے مطابق گولڈ میڈل پانے پر 50 لاکھ روپے ملیں گے، طیب رضا، محمد بلال، نوح دستگیر بٹ اور طلحہ طالب کو برانز میڈلز جیتنے پر 10،10لاکھ روپے دیے جائیں گے۔

واضح رہے کہ طیب رضا نے ریسلنگ کے125 کلوگرام ایونٹ میں کانسی کا تمغہ جیتا، محمد بلال ریسلنگ کے 57کلوگرام میں برانز میڈل پانے میں کامیاب ہوئے، نوح دستگیر بٹ ویٹ لفٹنگ کے +105کلوگرام میں برانز میڈل اپنے نام کرنے میں کامیاب ہوئے اورطلحہ طالب کو ویٹ لفٹنگ کے62 کلوگرام میں برانز میڈل ملا۔
|لاہور: آئرلینڈ اور انگلینڈ کے خلاف ٹیسٹ میچز کیلیے ممکنہ اسکواڈ کے حوالے سے سلیکٹرز اور کوچ کی مشاورت مکمل ہوگئی جس کا اعلان اتوار کو متوقع ہے۔

ذرائع کے مطابق فخرزمان اور اظہر علی کے ساتھ ایک اضافی اوپنر امام الحق کو بھی شامل کئے جانے کا امکان روشن ہے،مڈل آرڈر میں بابر اعظم، اسد شفیق،حارث سہیل کو جگہ ملے گی، وکٹ کیپر بیٹسمین کے طور پر کپتان سرفراز احمد موجود ہوں گے،اسپن کے شعبے میں شاداب خان کے ساتھ محمد اصغر اور بلال آصف میں سے کسی ایک کو جگہ ملے گی،فہیم اشرف ٹیم میں بولنگ آل راؤنڈر کا خلا پر کریں گے، پیس بیٹری میں محمد عامر،حسن علی،محمد عباس، راحت علی اور میر حمزہ شامل ہوں گے۔

واضح رہے کہ قومی کرکٹ ٹیم آئر لینڈ سے ایک جب کہ انگلینڈ سے دو ٹیسٹ میچوں کی سیریز کھیلے گی۔
|لاہور: افغان کرکٹ بورڈ نے کرکٹر محمد شہزاد کو 3 لاکھ روپے جرمانے کی سزا سنا دی۔

ایکسپریس نیوز کے مطابق محمد شہزاد نے کرکٹ بورڈ کی اجازت کے بغیر پاکستان کا سفر کیا تھا اور پشاور میں ایک کلب کے ساتھ میچ میں حصہ لیا۔ وکٹ کیپر بیٹسمین کو اس دفعہ وارننگ دی گئی ہے اگلی بار وہ اپنے کرکٹ کرئیر سے محروم بھی ہو سکتے ہیں ۔

واضح رہے کہ جارحانہ مزاج اوپنگ بیٹسمین محمد شہزاد کو گزشتہ ماہ آئی سی سی نے دو میچوں کی پابندی بھی لگائی تھی ، انہوں نے ورلڈ کپ کوالیفائینگ میچ میں زمبابوے کے خلاف آؤٹ ہونے پر کریز پرزور سے بلا مارا تھا۔
|پاکستان نے کامن ویلتھ گیمز کا پہلا گولڈ میڈل جیت لیا۔

پاکستانی ریسلر محمد انعام نے 21 ویں کامن ویلتھ گیمز میں پاکستان کیلیے پہلا گولڈ میڈل جیت لیا۔ انہوں نے فری اسٹائل ریسلنگ کی 86 کلو گرام کیٹیگری میں نائیجیرین حریف کو پچھاڑ کر پہلی پوزیشن حاصل کی۔ محمد انعام نے اتنی زبردست کارکردگی کا مظاہرہ کیا کہ گولڈ میڈل فائٹ یکطرفہ مقابلہ بن گئی۔ محمد انعام نے چھ صفر سے یہ مقابلہ جیت لیا۔

کامن ویلتھ گیمز میں پاکستان نے ایک اور کانسی کا تمغہ بھی اپنے نام کر لیا ہے۔ ملک کے لئے یہ چوتھا کانسی کا تمغہ 125 کلو ویٹ کیٹگری میں پاکستانی ریسلر طیب رضا نے اپنے نام کیا۔ اس کیٹگری میں بھارتی پہلوان سمت نے کینڈین پہلوان جاروس کورے کو ہرا کر گولڈ میڈل اپنے نام کیا۔ اس سے قبل سیمی فائنل مقابلے میں کینڈین پہلوان نے پاکستان کے طیب رضا کو شکست دے کر فائنل کے لئے کوالیفائی کیا تھا۔
|نئی دہلی: ٹینس اور کرکٹ کی شاندار جوڑی شعیب ملک اور ثانیہ مرزا نے اپنے ہونے والے بچےکا نام بتادیا۔

بھارتی ٹینس اسٹار ثانیہ مرزا اور پاکستان کرکٹر شعیب ملک کا شمار پاک بھارت کی خوبصورت جوڑیوں میں ہوتا ہے۔ دونوں کو شادی کے خوبصورت بندھن میں بندھے تقریباً 8 سال ہوچکے ہیں، لیکن ابھی تک دونوں والدین نہیں بن سکے ہیں، تاہم ان کے مداح جاننا چاہتے ہیں کہ شعیب ثانیہ کے گھر بیٹی ہوگی یا بیٹا اور دونوں اپنے بچے کاکیا نام رکھیں گے۔  اور اب ان کے چاہنے والوں کا انتظار ختم ہوا کیونکہ خود ثانیہ مرزا نے کہا ہے کہ انہوں نے اور ان کے شوہر شعیب ملک نے فیصلہ کیا ہے کہ ان کے ہونے والے بچے کا خاندانی نام ’’مرزاملک‘‘ ہوگا۔

اس خبرکوبھی پڑھیں: شعیب ملک نے ثانیہ مرزا کا دل توڑدیا
بھارتی شہر گوا میں ’’گوا فیسٹ 2018‘‘کی تقریب میں صنفی تعصب کے مباحثے میں حصہ لیتے ہوئے ثانیہ مرزا نے اپنی نجی زندگی اور مستقبل کے بارے میں کئی رازوں سے پردہ اٹھاتے ہوئے کہا کہ میرے شوہر شعیب ملک چاہتے ہیں کہ ہمارے گھر بیٹی ہو، لیکن ہم دونوں نے مل کر فیصلہ کیا ہے کہ ہمارے گھر جب بھی اولاد ہوگی اس کا خاندانی نام صرف ملک نہیں بلکہ ’’مرزا ملک‘‘ہوگا۔ تقریب کے دوران ثانیہ نے صنفی تعصب کے حوالے سے اپنا تجربہ بیان کرتے ہوئے کہا ہم دوبہنیں ہیں، میں نے کئی بار رشتے داروں کو اپنے والدین سے کہتے سنااگر ہمارے گھربیٹا ہوتاتو ہمارا خاندانی نام آگے بڑھتا۔ تاہم ہم دونوں بہنوں کو بھائی کی کبھی خواہش نہیں ہوئی، یہاں تک کہ میں اپنے رشتے داروں سے اس بات پر لڑتی تھی کہ وہ کیوں ہمارے والدین پرزور دیتے ہیں کہ ہمارے گھر بیٹا ہو۔ ہمیں ہمارے خاندانی نام کو آگے بڑھانے کیلئے بیٹے کی ضرورت نہیں۔

اس خبرکوبھی پڑھیں: شعیب ملک کا ثانیہ مرزا سے ڈرنے کا اعتراف

ثانیہ نے مزید کہا شادی کے بعد میں نے اپنا خاندانی نام تبدیل نہیں کیااور ابھی تک مجھے ثانیہ مرزا کے نام سے ہی پکارا جاتا ہےاور اس طرح ہمارا خاندانی نام آگے بڑھ رہا ہے۔ ٹینس اسٹار کا مزید کہنا تھا کہ کھیلوں کے مقابلے میں آج بھی خواتین اور مردوں میں پیسوں کی تقسیم پر امتیاز برتا جاتا ہے۔
|ایکسپریس:2016میں پاکستانی ٹیسٹ ٹیم کا گذشتہ دورئہ انگلینڈ بڑا یادگار رہا تھا،سیریز 2-2سے برابر کرنے والے اسکواڈ میں آپ بھی شامل تھے،اس بار کیا توقعات وابستہ ہیں؟

سرفرازاحمد: وہ بڑا خوشگوار تجربہ تھا،فرق یہ ہے کہ اس وقت ہمیں ایک عرصے تک پاکستان کے لیے خدمات سرانجام دینے والے سینئرز کی خدمات حاصل تھیں،مصباح الحق نے لارڈز میں شاندار سنچری سے ٹیم کا مورال بلند کیا،آخری ٹیسٹ میں یونس خان نے ڈبل سنچری بنائی،اس بار ٹیم کا تجربہ کم لیکن باصلاحیت کھلاڑیوں کی خدمات حاصل ہیں،ہم پوری کوشش کرینگے کہ بھرپور تیاری کے ساتھ میدان میں اتریں اور مشکل سیریز میں بہتر کارکردگی دکھائیں،11اپریل سے شروع ہونے والے کیمپ میں بھی ہمیں اچھی ٹریننگ کا موقع ملے گا۔

ایکسپریس:ٹیسٹ ٹیم کے بیٹنگ آرڈر میں کیاکسی تبدیلی کا امکان ہے؟
سرفرازاحمد:کیمپ کے لیے20،22کرکٹرز کو مدعو کیا گیا ہے،حتمی فیصلہ تو مل بیٹھ کر کریںگے،البتہ میرا خیال ہے کہ انگلینڈ میں بطور اوپنر کھیلنے کا تجربہ رکھنے والے اظہر علی کو ہی اننگز کاآغاز کرنے کے لیے بھیجا جائے گا،وہ گذشتہ 4،5 سال سے ہماری بیٹنگ لائن کا اہم ستون ہیں،ان کا ساتھ دینے کے لیے شان مسعود اور سمیع اسلم جبکہ کیمپ میں فخر زمان بھی شامل ہوئے ہیں، ان تینوں میں سے ہی کوئی کریز پر جائے گا،کم ازکم3اوپنرز کا انتخاب ہوگا،کیمپ کے بعد کوچز کی مشاورت سے حتمی اسکواڈ کا انتخاب کریںگے۔

ایکسپریس:کیا آپ سمجھتے ہیں نوجوان کرکٹرز میں اتنی صلاحیت ہے کہ وہ مصباح الحق اور یونس خان کا خلا پُرکرسکیں گے؟

سرفراز احمد:کھلاڑیوں کو صلاحیتوں کی بنیاد پر ہی سلیکٹرز ٹیم میں شامل کرتے ہیں،بہترین دستیاب کرکٹرز کو تسلسل کے ساتھ مواقع دینے سے ہی ان کا کھیل نکھرے گا،امید ہے کہ اچھا پرفارم کر کے وہ مستقبل کی ضروریات کو پورا کریںگے،کسی بھی کرکٹر کا کیریئر آگے بڑھانے کے لیے انگلینڈ،آسٹریلیا اور جنوبی افریقہ جیسے ملکوں میں اچھی کارکردگی دکھانا ضروری ہے،توقع ہے کہ نوجوانوں کا کھیل نکھرتا جائے گا اور وہ خود کو سینئرز کا خلا پُرکرنے کے قابل بنائیں گے۔
|دورئہ انگلینڈ میں پاکستان کی جانب سے اظہرعلی اننگز کا آغاز کریں گے جب کہ دیگر 2 اوپنرز کا انتخاب شان مسعود، سمیع اسلم اور فخرزمان میں سے کیا جائے گا۔

پاکستان کو گذشتہ برس سری لنکا سے آخری ٹیسٹ سیریز کے دونوں میچز میں شکست ہو گئی تھی، اس میں شان مسعود اور سمیع اسلم نے اننگز کا آغاز کیا اور اظہر علی تیسرے نمبر پر بیٹنگ کیلیے آئے تھے۔

کپتان سرفراز احمد نے نمائندہ ’’ایکسپریس‘‘ سے بات چیت میں کہا کہ آئرلینڈ اور پھر انگلینڈ سے ٹیسٹ میچز میں اظہر علی اوپننگ کریں گے،وہ گذشتہ 4،5 سال سے ہماری بیٹنگ لائن کا اہم ستون ہیں،ان کا ساتھ دینے کیلیے شان مسعود اور سمیع اسلم جبکہ کیمپ میں فخر زمان بھی شامل ہوئے ہیں، ان تینوں میں سے ہی کوئی کریز پر جائے گا،کم ازکم3اوپنرز کا انتخاب ہوگا۔
سرفراز نے کہا کہ ٹیسٹ میں ہمارے بیٹسمین اسد شفیق، حارث سہیل اور بابر اعظم سیٹ اور کچھ عرصے سے کھیلتے چلے آ رہے ہیں لہٰذا میرا نمبر چھٹا یا ساتواں ہی رہے گا،سرفراز نے کہا کہ ہم پوری کوشش کرینگے کہ بھرپور تیاری کے ساتھ میدان میں اتریں اور مشکل سیریز میں بہتر کارکردگی دکھائیں، 11اپریل سے شروع ہونیوالے کیمپ میں بھی ہمیں اچھی ٹریننگ کا موقع ملے گا۔

کپتان نے کہا کہ اگرچہ آئرلینڈ کا پہلا ٹیسٹ ہوگا لیکن کئی تجربہ کار کھلاڑیوں کی موجودگی میں میزبان ٹیم کو کمزور خیال نہیں کیا جا سکتا،میچ میں اچھا مقابلہ ہوگا، وہاں کے سرد موسم میں بولرز اچھا پرفارم کر سکتے ہیں۔

فواد عالم کے بارے میں سوال پر سرفراز احمد نے کہا کہ کیمپ کیلیے طلب شدہ کرکٹرزمیں وہ بھی شامل ہونگے،اس کا مطلب یہی ہوا کہ ان کی سلیکشن پر غور ہو رہا ہے،ٹریننگ مکمل ہونے کے بعد کھلاڑیوں کی فارم اور فٹنس کیساتھ ٹیم کی ضرورت کا خیال رکھتے ہوئے حتمی اسکواڈ کا انتخاب کرینگے۔

پی ایس ایل بہترین ہے، آئی پی ایل میں عدم شرکت کا افسوس نہیں، کپتان

سرفراز احمد نے کہا ہے کہ مجھے آئی پی ایل میں عدم شرکت کا بالکل بھی افسوس نہیں ہوتا، جس طرح کی ہماری لیگ ہو گئی ہمیں بھارتی ایونٹ میں حصہ لینے کی کوئی ضرورت نہیں ہے،پی ایس ایل بہتر سے بہتر ہوتی جا رہی ہے،رواں سال ٹاپ کلاس کرکٹ کھیلی گئی،کسی اور لیگ میں بولنگ کا ایسا معیار نہیں دیکھاگیا، آئندہ ایڈیشن کے آدھے مقابلے ملک میں ہوئے تو مزید بہتری آئے گی، ہماری لیگ دنیا کی بہترین لیگز میں سے ایک ہے۔

اسمتھ اور وارنر پر پابندی سے سرفرازافسردہ،بینکرافٹ کی حرکت پر حیران

آسٹریلوی کرکٹرز اسٹیون اسمتھ اور ڈیوڈ وارنر پر پابندی نے سرفرازاحمد کو افسردہ کر دیا، البتہ وہ کیمرون بینکرافٹ کی جانب سے کھلم کھلا بال ٹیمپرنگ پر حیران ہیں۔

’’ایکسپریس‘‘ سے بات چیت میں انھوں نے کہا کہ اسٹیون اسمتھ ایک بہترین کپتان اور بیٹسمین تھے،ان سمیت ڈیوڈ وارنر پر پابندی لگنے کا مجھے بھی بڑا افسوس ہوا، سب جانتے ہیں کہ جب کوئی ایسا واقعہ ہو تو الزام کپتان پر ہی جاتا ہے،ایسا نہیں ہونا چاہیے تھا،البتہ میں یہ سمجھنے سے قاصر ہوں کہ میدان میں 30کیمروں کی موجودگی میں بینکرافٹ اتنی بڑی غلطی کرنے کا حوصلہ کیسے کربیٹھے؟ یہ مجھے بڑا عجیب سا لگا، نجانے اس کی کیا وجہ تھی۔
|گولڈ کوسٹ: کامن ویلتھ گیمز کے تیسرے روز تک سونے کے بڑے ذخیرے پر آسٹریلیا نے ہاتھ صاف کرلیا جب کہ 20 طلائی تمغوں سمیت 57 میڈل کے ہمراہ ٹاپ پر موجود ہے۔

تیسرے دن کی تکمیل پر آسٹریلیا نے20 گولڈ سمیت مجموعی طور پر 57 میڈلز جیت کر ٹاپ پوزیشن برقرار رکھی، انگلینڈ سونے کے 14 تمغوں سمیت مجموعی طور پر 32 میڈلز کے ساتھ دوسرے نمبر پر ہے، چوتھی پوزیشن پر موجود بھارت نے 4 گولڈ سمیت 6 میڈلز جیتے ہیں۔

آسٹریلیا کی کیٹ کیمپبل نے 50 میٹر فری اسٹائل سوئمنگ ایونٹ میں گولڈمیڈل جیت لیا، وہ اس سے قبل 4×100 میٹر فری اسٹائل ریلے میں بھی فاتح آسٹریلوی ٹیم  کا حصہ رہی ہیں۔ مکسڈ ٹیم ٹرائتھلون میں آسٹریلیا نے سونے کا تمغہ پایا۔
انگلینڈ کے سوئمر ایڈم پیاٹی نے مینز 100 میٹر بریسٹ اسٹروک میں طلائی تمغہ اپنے نام کرلیا۔کینیڈا کی کیلی میسی نے ویمنز 100 میٹر بیک اسٹروک میں ٹائٹل جیت کر ایملی سیبوہوم کی لگاتارتیسری فتوحات کا راستہ روک دیا۔جنوبی افریقی سوئمر چاڈ لی کلوز نے کامن ویلتھ گیمز میں انفرادی طور پر دوسرا گولڈ میڈل جیت لیا۔

ویلز سے تعلق رکھنے والی ورلڈ چیمپئن ایلنور بارکیر نے ویمنز 25 کلومیٹر پوائنٹس سائیکل ریس میں پہلی پوزیشن پائی۔ انفرادی آل رائونڈ جمناسٹکس فائنل میں کینیڈا کی ایلزبیتھ بلیک نے گولڈ میڈل اپنے نام کیا۔ ملائیشیا کے نفیزوان عدنان نے اسکواش مینز سنگلز کوارٹر فائنل میں ٹاپ سیڈ نک میتھیو کو اپ سیٹ شکست دیدی۔

کینیڈا کی میوڈ چیرون نے ویمنز ویٹ لفٹنگ 63 کے جی میں طلائی تمغہ حاصل کرلیا۔ ستیش کمار سیوالینگم حالیہ گیمز میں ویٹ لفٹنگ میں گولڈ میڈل جیتنے والے تیسرے بھارتی بن گئے، انھوں نے مینز 77  کے جی فائنل میں 317 کلومجموعی وزن اٹھاکر پہلی پوزیشن پائی۔
|لاہور: پاکستان 2 سال بعد مکمل سیریز کی میزبانی کا خواہاں ہے۔

مئی 2015میں زمبابوے کی میزبانی سے شروع ہونے والے سفر میں تیزی آگئی ہے،پی ایس ایل ٹو کے فائنل کی لاہور میں میزبانی کے بعد ورلڈ الیون سے آزادی کپ سیریز، پھر سری لنکا کیخلاف واحد ٹی ٹوئنٹی میچ نے اعتماد کی فضا بحال کرنے میں اہم کردار ادا کیا،پی ایس ایل ٹو کے پلے آف لاہور میں کرانے کے ساتھ فائنل کی میزبانی کراچی میں کرتے ہوئے مزید مثبت قدم اٹھائے گئے،ویسٹ انڈیز کیخلاف ٹی ٹوئنٹی سیریز کے شہر قائد میں انعقاد نے انٹرنیشنل کرکٹ کی بحالی کیلیے راہیں کھولی ہیں۔

ایک غیرملکی خبر رساں ایجنسی کو انٹرویو میں چیئرمین پی سی بی نجم سیٹھی نے کہا کہ لاہور اور کراچی میں عوام کو مسائل کا سامنا ضرور کرنا پڑا لیکن بدلے میں پاکستان نے بہت کچھ حاصل بھی کیا ہے، ہم بتدریج انٹرنیشنل کرکٹ کی بحالی کی جانب گامزن ہیں، ان کوششوں کے مثبت نتائج بھی سامنے آنے لگے، ہم2020میں کسی مکمل سیریز کی میزبانی کیلیے پُرامید ہیں۔
نجم سیٹھی نے کہا کہ پی ایس ایل کے آئندہ ایڈیشن میں آدھے میچز پاکستان میں ہونگے تو کرکٹ کھیلنے والے کئی ملکوں کے نامور اسٹارز کھیلنے کیلیے آئینگے،یہ سلسلہ آئندہ سال بھی جاری رہا تو غیر ملکی کھلاڑی اپنے بورڈز کو اعتماد میں لینے میں کامیاب ہوجائیں گے،یوں طویل سفر میں کسی تھکاوٹ کا شکار ہوئے بغیر ہم اپنی منزل کی جانب بڑھتے رہنا ہے۔
|اسلام آباد: پاکستانی نمبر ون ٹینس کھلاڑی اعصام الحق نے کہا ہے کہ ٹینس فیڈریشن کو مزید نئے جونیئر کھلاڑیوں پر توجہ دینا ہوگی۔

پاکستان اسپورٹس کمپلیکس میں ایکسپریس سے گفتگوکرتے ہوئے اعصام الحق کا کہنا تھا جب بھی پاکستان کومیری ضرورت پڑتی ہے میں انٹرنیشنل ٹینس کی اسائمنٹس چھوڑکر پاکستان کے لیے کھیلنے کے آجاتا ہوں لیکن کب تک پی ٹی ایف میری خدمات حاصل کرے گی، پاکستان ٹینس فیڈریشن کو مزید نئے جونیئر کھلاڑیوں پر توجہ دینا ہوگی، ٹیلنٹ کی تلاش کے لیے ملک بھر میں موجود ٹینس ایسوسی ایشنز کا ٹاسک دینا ہوگا تاکہ وہ اپنے اپنے علاقوں اورریجنز میں ٹینس کے کھلاڑیوں کا انتخاب کریں اورسابق ٹینس کے اسٹارز ان کھلاڑیوں کی تربیت کریں۔

ٹینس اسٹار نے کہا کہ وہ اورعقیل خان کی عمر 30 برس سے زائد ہے جبکہ ہمارے مدمقابل نوجوان کھلاڑی انٹرنیشنل سرکٹ میں شرکت کرتے ہیں، ازبکستان کے خلاف ناکامی کی وجہ فٹنس اورگرم موسم تھا، بدقسمتی سے ہم اپنے ہوم ٹینس کورٹس پر بہتر نہیں کھیل سکے، اس کے مقابلے میں ازبک کھلاڑی پورے ایونٹ میں چھائے رہے۔
ایک سوال کے جواب میں انھوں نے کہاکہ ملک میں بین الاقوامی کھیلوں کے مقابلوں کے حوالے سے ماحول سازگار ہے، کرکٹ، اسکواش کے بعد ٹینس کے انٹرنیشنل مقابلے پاکستان میں منعقدہورہے ہیں یہ پاکستان کی کامیابی ہے، انٹرنیشنل ٹینس فیڈریشن کو مزید ٹینس ٹورنامنٹس پاکستان میں منعقد کرنے چاہئیں اورجونئیرسطح کے مقابلوں کی تعداد میں اضافہ کیا جائے تاکہ نوجوانوں کو دنیا کے مقبول ترین کھیل ٹینس کی جانب راغب کیا جاسکے، جونیئر ٹینس کی اکیڈمیوں کے ساتھ کوچنگ کے کورسزز کا انعقاد بھی کیا جائے تاکہ کوالیفائیڈ کوچز بہترانداز سے نوجوانوں کو تربیت فراہم کرسکتے ہیں۔

اعصام الحق نے کہاکہ پاکستان میرا ملک ہے مجھے اپنے ملک سے بے پناہ عقیدت ہے، میں جو کچھ بھی ہوں پاکستان کی وجہ سے ہوں۔ پاکستان میں ٹینس کھیل کر خوب انجوائے کرتا ہوں، نوجوان کھلاڑی محنت اور لگن کو اپنا شیوہ بنائیں، حکومت کے ساتھ ساتھ پرائیویٹ اداروں کو ٹینس کے کھلاڑیوں کو ملازمت کے مواقع فراہم کرنے چاہئیں اور کھلاڑیوں کو اسپانسر کیا جائے تاکہ کھلاڑی معاشی طور پر مضبوط ہوسکیں۔
|لاہور: پاکستان ہاکی ٹیم کے کوچ محمد ثقلین نے ایشین اسٹائل کو جیت کی ضمانت قرار دے دیا۔

نمائندہ ’’ایکسپریس‘‘ سے خصوصی بات چیت کرتے ہوئے محمد ثقلین نے کہاکہ کافی عرصے بعد ہم روایتی حریف کے خلاف اچھا کھیل پیش کرنے میں کامیاب رہے، سچ پوچھیں تو پاکستان کے ساتھ بھارت نے بھی عمدہ کھیل پیش کیا، دونوں ٹیموں نے اٹیکنگ اور ایشین اسٹائل اپنایا جو دونوں ملکوں کی اصل پہچان ہے۔

محمد ثقلین نے کہا کہ میچ سے پہلے ہی کہا دیا تھا کہ دنیا میں سب سے تیز فلک لگانے والے مبشر مقابلے کے دوان واضح فرق ہوں گے، اپنی غیر معمولی کارکردگی سے انھوں نے یہ ثابت بھی کر دکھایاہے کہ ان میں دنیا کا بڑا کھلاڑی بننے کی تمام صلاحیتیں موجود ہیں۔
یہ بات قابل ذکر ہے کہ 23فروری1978ء لاہور میں پیدا ہونے والے محمد ثقلین ایشین گیمز، کامن ویلتھ گیمز، سلطان اذلان شاہ، چیمپئنز ٹرافی اور ہاکی ایشیا کپ کے دوران مجموعی طور پر 14گولڈ، سلور اور برانز میڈلز جیتنے والی ٹیموں کا حصہ رہے، سابق قومی کپتان نہ صرف سلطان اذلان شاہ 1998، 2000 اور2003 میں گولڈ میڈلز جیتنے والی ٹیموں میں بھی شامل تھے بلکہ وہ  مانچسٹر2002 کی کامن ویلتھ گیمز میں کانسی اور 2006 میں میلبورن میں شیڈول کامن ویلتھ گیمز میں چاندی کا تمغہ جیتنے والی ٹیموں میں بھی شریک رہے۔

ان کا کہنا تھا کہ میچ کے دوران علی مبشر کے علاوہ گول کیپر عمران بٹ، عرفان اور علی شان کے کھیل کی بھی جتنی تعریف کی جائے وہ کم ہے۔

محمد ثقلین نے کہا کہ نئے چیف کوچ اولٹمنز کے آنے سے ٹیم کی کارکردگی میں نمایاں بہتری آئی ہے، پرامید ہوں کہ گرین شرٹس کامن ویلتھ گیمز کے اگلے میچوں میں بھی عمدہ کارکردگی کاسلسلہ جاری رکھیں گے۔

ایک سوال پر قومی کوچ کا کہنا تھا کہ بھارت کے خلاف عمدہ کارکردگی کے بعد کھلاڑیوں کے حوصلے بلند ہیں اوروہ اتوارکو انگلینڈ کے خلاف شیڈول میچ میں بھی غیر معمولی کارکردگی دکھانے کے لیے پُرعزم ہیں۔
|لاہور: پی سی بی نے شمالی وزیرستان کے کھلاڑیوں میں بھی کرکٹ کا فن منتقل کرنے کی ٹھان لی، اس ضمن میں پاکستان کرکٹ بورڈ کے ٹیلنٹ ہنٹ پروگرام کی ٹیم پاک فوج کے اشتراک سے شمالی وزیرستان کا دورہ کرے گی جہاں فاٹا کے نوجوانوں کے ٹرائل لئے جائیں گے۔

تفصیلات کے مطابق پاکستان کرکٹ بورڈ کے ٹیلنٹ ہنٹ پروگرام کی ٹیم شمالی وزیرستان کا دورہ کررہی ہے۔ جہاں فاٹا کے نوجوانوں کے ٹر ائل لئے جائیں گے۔ دورہ کرنے والی ٹیم میں نیشنل کرکٹ اکیڈمی کے ہیڈ کوچ مشتاق احمد کے ہمراہ شاداب خان، یاسر شاہ اور علی ضیا ہوں گے۔

ہیڈ کوچ مشتاق احمد نے اس دورے کو اہم قرار دیتے ہوئے کہا کہ ٹرائل کے بعد منتخب نوجوانوں کو پی سی بی اسکل ڈویلپمنٹ کیمپ میں شامل کیا جائے گا تاکہ فاٹا کے نوجوان قومی سطح پر کرکٹ کھیل سکیں ۔ اس پروگرام سے فاٹا کے نوجوانوں کو اپنی صلاحیتیں اجاگر کرنے کا موقع ملے گا۔ کرکٹ پاکستانی قوم کو متحد کرتی ہے اس لیے پاک فوج کرکٹ کی بحالی کے لیے سیکیورٹی سمیت تمام تر ممکنہ تعاون کر رہی ہے۔
مشتاق احمد نے کہا کہ لاہور میں پی ایس ایل فائنل کے بعد ملک میں عالمی کرکٹ کی واپسی ہوئی ہے۔ کراچی میں پی ایس ایل تھری کے فائنل نے ثابت کیا کہ روشنیوں کے شہر سے خوف کا خاتمہ ہو رہا ہے۔ وزیرستان میں یو کے الیون اور پاکستانی کھلاڑیوں کے درمیان کھیلے گئے میچ سے دہشت گردوں کو واضح شکست ہوئی ہے۔
|گولڈ کوسٹ: کامن ویلتھ گیمز میں پاکستان اور بھارت کے درمیان ہونے والا سنسنی خیز ہاکی میچ برابر ہوگیا۔

آسٹریلیا کے شہر گولڈ کوسٹ میں جاری 21 ویں کامن ویلتھ گیمز کے ہاکی ایونٹ میں پاکستان اور بھارت کا میچ دو دو گول سے برابر ہوگیا۔ میچ کے آغاز سے ہی بھارت نے جارحانہ انداز اختیار کیا اور کچھ ہی دیر میں دلپریت سنگھ نے گول داغ دیا۔ پہلے کوارٹر کے اختتام پر بھارت کو پاکستان کے خلاف ایک صفر کی برتری حاصل ہوگئی۔

دوسرے کوارٹر کے آغاز پر بھی بھارت نے دباؤ برقرار رکھا اور پاکستان کو دفاعی انداز اختیار کرنے پر مجبور کردیا۔ ہرمن پریت سنگھ نے بھارت کی جانب سے دوسرا گول کردیا۔ دوسرے ہاف میں پاکستانی کھلاڑیوں نے جارحانہ حکمت عملی اختیار کرتے ہوئے گول کرنے کی متعدد کوششیں کیں اور تیسرے کوارٹر میں پاکستان کی طرف سے محمد عرفان جونیئر گول کرنے میں کامیاب ہوگئے۔
چوتھے کوارٹر میں بھی گرین شرٹس نے جارحانہ انداز برقرار رکھا اور تابڑ توڑ حملے کیے لیکن گول کرنے میں کامیاب نہ ہوسکے۔ میچ ختم ہونے میں صرف 10سیکنڈز باقی تھے کہ پاکستان کو پینالٹی کارنر مل گیا تاہم بھارتی گول کیپر گیند کو روکنے میں کامیاب ہوگئے اور یہ سنہری موقع ضائع ہوگیا۔ لیکن خوش قسمتی سے پاکستان کو ایک اور پینالٹی کارنر مل گیا جس پر مبشر علی نے آخری سیکنڈز میں گول کردیا۔ اس طرح میچ دو دو گول سے برابر ہوگیا۔

پاکستان نے بھارت کے خلاف ہاکی میں مسلسل سات میچز میں شکست کے بعد پہلا میچ برابر کیا ہے۔
|لاہور: پاکستانی امپائر علیم ڈار 350 انٹرنیشنل میچز کا سنگ میل عبور کرنے پر خوشی سے سرشار ہیں۔

آئی سی سی ایلیٹ امپائر علیم ڈار نے 350انٹرنیشنل میچز سپروائز کرنے کا سنگ میل عبور کرنے پر خوشی کا اظہار کیا ہے، ایک ویڈیو پیغام میں انھوں نے کہا کہ اتنے طویل عرصے تک انٹرنیشنل میچز میں امپائرنگ کرنا اعزاز ہے ورلڈ ریکارڈ قائم کرنے پر آئی سی سی، پی سی بی اور پاکستانی عوام کا شکرگزار ہوں۔

علیم ڈار نے کہا کہ آج میں اس مقام پر پاکستان کی وجہ سے پہنچا ہوں، مستقبل میں بھی کوشش ہو گی کہ اسی طرح ملک کا نام روشن کروں،عوام سے درخواست ہے کہ اپنی دعاؤں میں یاد رکھیں تاکہ اپنی خدمات کا معیار آئندہ بھی برقرار رکھنے میں کامیاب رہوں۔
دوسری جانب اہم سنگ میل عبور کرنے پر سابق چئیرمین پی سی بی خالد محمود، سابق منیجر قومی ٹیم اظہر زیدی، ٹیسٹ کرکٹرز عبدالرزاق، عمران نذیر اور پی اینڈ ٹی جیمخانہ کے کھلاڑیوں نے علیم ڈار کو مبارکباد پیش کی ہے، انھوں نے اس امید کا اظہار کیاکہ وہ آئندہ بھی دیانتداری سے اپنے فرائض سرانجام دیتے ہوئے ملکی وقار میں اضافے کا باعث بنیں گے۔

واضح رہے کہ علیم ڈار نے ویسٹ انڈیز کے خلاف کراچی میں ٹی ٹوئنٹی سیریزکے دوران 350 میچز مکمل کرنے کا اعزاز حاصل کیا تھا۔ وہ اب تک 117 ٹیسٹ، 190 ون ڈے اور 43 ٹی ٹوئنٹی انٹرنیشنل سپروائز کر چکے ہیں،روڈی کوئٹزن نے اب تک 331میچز میں فرائض سرانجام دیے ہیں۔
|گولڈ کوسٹ: سوئمر کائل چالمیرز دل کی سرجری کے بعد بھی چیمپئن بن گئے۔

گولڈ کوسٹ گیمز کے دوسرے دن مینز 200 میٹر فری اسٹائل سوئمنگ مقابلے میں آسٹریلوی تیراک کائل چالمیرز نے گولڈ میڈل جیت لیا، وہ  دل کی سرجری کے بعد کھیل میں واپس آئے ہیں،ان کے ہموطن میک ہورٹن کو چاندی کا تمغہ ملا۔

19 سالہ چالمیرز نے کہاکہ میں نے ریس کیلیے جو پلان بنایا تھا اس پر سختی سے کاربند رہا۔اسکاٹ لینڈ کے ڈنکین اسکاٹ نے برانز میڈل پر اکتفاکیا، ویمنز 50 میٹر بریسٹ اسٹروک میں انگلینڈ کی سارہ ویسی نے جمیکا کی ریکارڈ ہولڈر ایلیا ایٹکنسن کو مات دیکر سونے کا تمغہ گلے کی زینت بنالیا۔
آسٹریلیا کی لیسٹن پیکیٹ نے برانز میڈل پایا، ٹریک سائیکلنگ کے ویمنز 3 ہزار میٹر انفرادی پرسوئٹ میں اسکاٹ لینڈ کی کیٹی آرچبیلیڈ نے گولڈمیدل جیت لیا، جنوبی افریقی سوئمر چاڈ لی کلوز نے مینز 50 میٹر بٹرفلائی فائنل میں پہلی پوزیشن پائی،مینز سائیکلسٹ ایونٹ میں انگلینڈ کے چارلی ٹینافیلڈ نے چار منٹ 11.455 سیکنڈز میں مقابلہ جیت کر گیمز کا نیا ریکارڈ بنا دیا، گولڈ میڈل کیلیے ان کا مقابلہ اسکاٹ لینڈ کے جون آرچیبلیڈ سے ہوگا۔

ویٹ لفٹر ایوانز گریبز نے ویلز کیلیے پہلا گولڈ میڈل جیت لیا، انھوں نے یہ کارنامہ 69 کے جی مینز ایونٹ فائنل میں کامیابی کی بدولت انجام دیا، ویمنز 53 کے جی فائنل میں بھارتی ویٹ لفٹر کھوموکھوچم سنجیتا چیناؤ نے گولڈ میڈل جیتا، ویمنز 3 ہزار میٹر سائیکلنگ میں اسکاٹ لینڈ کی کیٹی آرچیبلیڈ نے 3 منٹ 24.119 سیکنڈز کی ریکارڈ پرفارمنس سے طلائی تمغہ قبضے میں کرلیا، مینز ہاکی ایونٹ میں انگلینڈ نے ملائیشیا کو 7-0  سے آؤٹ کلاس کرکے مہم کا فاتحانہ آغاز کیا۔
|لاہور: ایشیا کپ کی بھارتی میزبانی پر نظرثانی کا وقت آگیا جب کہ نجم سیٹھی کی زیرصدارت منگل کو ملائیشیا میں ہونے والے اے سی سی اجلاس میں فیصلہ متوقع ہے۔

گزشتہ سال اکتوبر میں لاہور میں ہونے والے اے سی اجلاس کے بعد چیئرمین پی سی بی نجم سیٹھی نے اعلان کیا تھا کہ ایمرجنگ نیشنز کپ کی میزبانی پاکستان کو دینے کا فیصلہ کیا گیا ہے، ایونٹ اپریل میں ہوگا۔

بھارتی بورڈ نے موقف اختیار کیا کہ رکن ممالک کو سیکیورٹی تحفظات ہیں، غیر موجودگی میںکیا جانے والا فیصلہ قبول نہیں،بعد ازاں بنگلادیش بھی ہمنوا ہوگیا۔
نجم سیٹھی نے گذشتہ دونوں پریس کانفرنس میں کہا تھا کہ اگر بھارتی ٹیم نہیں آتی تو ایشیا کپ کے بھارت میں انعقاد پر سوال اٹھائیں گے،اپریل گزر گیا،ایمرجنگ نیشنز کپ کا ذکر تک نہیں ہوا،ایشین کرکٹ کونسل کا آئندہ اجلاس کوالالمپور میں منگل 10اپریل کو ہوگا،اس کی صدارت کیلیے نجم سیٹھی اتوار کوروانہ ہونگے۔

اس موقع پر ستمبر میں مجوزہ ایشیا کپ کی بھارت میں میزبانی اور حتمی شیڈول کے حوالے سے بات چیت ہوگی،کچھ لو اور کچھ دو کی پالیسی کے تحت پی سی بی ایمرجنگ نیشنز کپ کے پاکستان میں انعقاد کیلیے ایک کوشش اور کرے گا۔

چیئرمین بورڈ نے رواں سال پی ایس ایل تھری کے آغاز سے قبل کہا تھا کہ یواے ای میں لیگزکی بہتات اور اخراجات زیادہ ہونے کی وجہ سے اپنے میچز کی میزبانی کیلیے ملائیشیا کے میدانوں کو نیوٹرل وینیو بنا سکتے ہیں،حالیہ ٹور کے دوران نجم سیٹھی اسٹیڈیمز کا جائزہ لینے کے ساتھ ممکنہ اخراجات کا ابتدائی تخمینہ حاصل کرنے کی کوشش بھی کریںگے۔
|اسلام آباد: ڈیوس کپ ایشیا اوشیانا گروپ ون ٹائی میں پاکستان نے ازبکستان کا حساب چکتا کردیا۔

گزشتہ روز  پاکستان اسپورٹس کمپلیکس کے گراس کورٹ پر پاکستانی اسٹار اعصام الحق کو زخمی ہونے کی وجہ سے میچ سے دستبردار ہونا پڑا،مہمان کھلاڑی عالمی نمبر 83 ڈینس اسٹومین 2-0 سے فاتح قرار پائے۔

دوسرا میچ قومی نمبر ون عقیل خان اور سانجر فیاضیو کے مابین کھیلا گیا، عقیل نے تقریباً ڈھائی گھنٹے تک جاری رہنے والے اعصاب شکن مقابلے میں 2-1 سے کامیابی سمیٹتے ہوئے ٹائی کوبرابر کردیا۔
55 منٹ جاری رہنے والے پہلے سیٹ میں ازبک کھلاڑی سانجر فیاضیو نے ٹائی بریک کے ذریعے 7-6(6) سے کامیابی حاصل کی عقیل خان نے شاندار کم بیک کرتے ہوئے باقی دونوں سیٹ اپنے نام کیے، 37 منٹ تک جاری رہنے والے دوسرے سیٹ میں انھوں نے 6-4 سے فتح پائی جبکہ تیسرے سیٹ میں اسی مارجن سے کامیابی حاصل کرنے کیلیے انھیں 46 منٹ لگے۔

میچز سے قبل پاکستان اور ازبکستان کے قومی ترانے بجائے گئے اور کھلاڑیوں نے قومی پرچموں کا تبادلہ کیا، ہفتے کو3 میچز کھیلے جائیں گے۔پاکستان کو ورلڈگروپ میں جگہ بنانے کیلیے 2 میچز میں لازمی فتح درکار ہوگی۔
|ممبئی: مناف پٹیل کے دامن پر بھی فکسنگ کے چھینٹے پڑگئے، 2011 ورلڈ کپ کی فاتح بھارتی اسکواڈ کے رکنفاسٹ بولر پر میچ فکسنگ سنڈیکیٹ سے روابط کا الزام لگ گیا ہے۔

میڈیا رپورٹ میں دعویٰ کیاگیاکہ مناف منظم انداز میں کرکٹ فکسنگ ریکٹ چلانے والے ماسٹر مائنڈ سے رابطے میں تھے، جس کے تحت گذشتہ برس جے پور میں راجپوتانہ پریمیئر ٹوئنٹی 20 لیگ منعقد ہوئی تھی۔

پیسرکو اس حوالے سے راجستھان پولیس کرائم انویسٹی گیشن ڈپارٹمنٹ ( سی آئی ڈی ) اور اینٹی کرپشن ایجنسی نے شامل تفتیش کرلیا ہے،34 سالہ پیسر راجپوتانہ پریمیئر لیگ کی افتتاحی تقریب میں شریک ہوئے تھے، ایونٹ پر بی سی سی آئی اوراس کے اینٹی کرپشن یونٹ نے بھی سوالات اٹھائے تھے۔
راجستھان پولیس نے تفتیش کے دوران لیگ کے 14 ممبران کو گذشتہ برس حراست میں لیا تھا،ان سے پوچھ گچھ کے نتیجے میں ملنے والی معلومات کے تانے بانے مناف تک جڑگئے، تینوں فارمیٹ میں بھارت کی نمائندگی کرنے والے بولر اگرچہ راجپوتانہ لیگ میں سائیڈ لائن پر رہے لیکن اس دوران کھیل میں چند مشتبہ واقعات پیش آئے اورمناف اس کے عینی شاہد تھے۔

گزشتہ برس نجی لیگ کے میچز پرائیویٹ اسپورٹس چینل پر براہ راست نشر بھی ہوئے، اس میں کلب کرکٹرز نے حصہ لیا تھا، اسی  وقت راجستھان پولیس کی سی آئی ڈی نے اس کا نوٹس لے لیا۔

تفتیش کاروں کا خیال ہے کہ اس طرح کی لیگ سے ہفتے میں 2 سے 3 کروڑ کمائے گئے،اسٹیڈیم سے باہر’اسپوٹر‘ بھی دیکھے گئے جو واکی ٹاکیز پر بکیز کو معلومات پہنچا رہے تھے۔

دوسری جانب بولر نے کہا کہ میرا میچ فکسنگ سنڈیکیٹ سے کوئی تعلق نہیں ہے، مناف نے خود پر عائد الزام کا دفاع کرتے ہوئے الٹا میڈیا سے سوال کیا کہ وہ شخص جو آئی پی ایل کھیلا اور تینوں فارمیٹ میں ملک کی نمائندگی کرچکا، وہ کیوں راجپوتانہ لیگ میں فکسنگ کرے گا؟ ان کی توجہ لیگ کی افتتاحی تقریب میں شرکت پر دلائی گئی تو پیسر نے کہا کہ مجھے اس کے عوض معقول رقم ملی جو میرے لیے فائدہ مند بات تھی، انڈین پریمیئر لیگ کی افتتاحی تقاریب میں شاہ رخ اور سلمان خان بھی آتے ہیں اور انھیں بھی اس کے عوض رقم دی جاتی ہے، لہذا اگر آئی پی ایل میں کچھ غلط ہوگا تو کیا آپ سلمان خان سے سوالات کریں گے؟
|برسبین: کینگروز کو ضابطوں کی نئی زنجیرمیں باندھا جائے گا جب کہ بال ٹیمپرنگ اسکینڈل سے پریشان بورڈ نے ٹیم کے لیے نئے کوڈ کی تجویز دے دی۔

سی اے کے چیئرمین ڈیوڈ پیور کا کہنا ہے کہ کیپ ٹاؤن ٹیسٹ میں بال ٹیمپرنگ کے معاملے نے سب کو ہلاکر رکھ دیا، تینوں ملوث کرکٹرز کو سزا ئیں ہوچکیں تاہم بورڈکے بعد اب آزادانہ تحقیقات بھی ضروری ہیں،انھوں نے مزید کہا کہ وسیع پیمانے پر آزادانہ تحقیقات کیلیے ٹیم ترتیب دی جا رہی ہے،وہ جائزہ لے گی کہ کہیں کرکٹ کلچر یا انداز میں کوئی خرابی تو نہیں ہے، غیرجانبدارانہ تحقیقاتی کمیٹی کی سفارشات پر عملدرآمد کیا جائے گا۔

ڈیوڈ پیویر نے مزیدکہاکہ اسکینڈل سے پوری قوم کو دھچکا پہنچا لیکن یہ وقت کسی کو نشانہ بنانے کا نہیں ہے، یاد رہے کہ گذشتہ ماہ جنوبی افریقہ سے کیپ ٹاؤن ٹیسٹ کے دوران کیمرون بینکرافٹ نے ریگ مال سے گیند کو خراب کیا تھا،یہ مناظر ٹی وی کیمروں نے عکسبند کرلیے تھے، جس کے بعد کپتان اسٹیون اسمتھ اور نائب ڈیوڈ وارنر نے بھی گیند کی ساخت کو بدلنے کے منصوبے میں شریک ہونے کا اعتراف کرلیا، تینوں پلیئرز کو سی اے نے مختلف سزائیں دیں جو انھوں تسلیم کرلیں اور اس کیخلاف اپیل نہ کرنے کا فیصلہ کیا ہے۔
اس تنازع میں سابق کرکٹرز کی جانب سے سی اے کے کردار پر بھی شدید تنقید کی جا رہی ہے، البتہ چیئرمین ڈیوڈ پیویر نے دو ٹوک انداز میں کہاکہ وہ عہدہ چھوڑنے کا کوئی ارادہ نہیں رکھتے،چیف ایگزیکٹیو جیمز سدرلینڈ کی پوزیشن کو بھی فی الحال  کوئی خطرہ نہیں ہے، وہ بورڈ کی مکمل حمایت کے ساتھ کام جاری رکھیں گے۔

ڈیوڈ پیویر نے کہا کہ ہمارا مقصد سردست اس بحران سے باہر نکلنا اور اپنی کرکٹ کو زیادہ مضبوط انداز میں عوام کے سامنے لانا ہے، اسکینڈل کی وجہ سے ہم سب دباؤ کا شکار ہوئے لیکن یہ وقت کسی کو نشانہ بنانے کا نہیں ہے، گورننگ باڈی نے آگے بڑھ کر غیرجانبدارانہ جائزہ لینے کا اعلان بھی کردیا ہے، ٹیموں میں شامل پلیئرز کے رویوں کو بہتر بنانے اور ان سے وابستہ توقعات پر نیا ضابطہ اخلاق زیر غور ہے۔
|لاہور: کامن ویلتھ گیمز میں قومی ہاکی ٹیم ہفتہ کو روایتی حریف بھارت کے مقابل ہوگی جب کہ پہلے میچ میں ویلزسے مقابلہ برابر ہونے کے بعد گرین شرٹس کو انتہائی مشکل چیلنج درپیش ہے۔

آسٹریلیا کے شہر گولڈ کوسٹ میں جاری کامن ویلتھ گیمز کے ہاکی ایونٹ میں 10 ٹیمیں شریک ہیں، پول ” اے“ میں آسٹریلیا، نیوزی لینڈ، کینیڈا، جنوبی افریقہ اور سکاٹ لینڈ شامل ہیں جب کہ پول ”بی“ میں پاکستان کے ساتھ، بھارت، انگلینڈ، ملائیشیا اور ویلز کو شامل کیا گیا ہے۔

پاکستان ٹیم اپنی پہلی مہم میں کمزور حریف ویلز کیخلاف اچھا آغاز نہیں کرسکی جب کہ قومی ٹیم اب کل بھارت کیخلاف میدان میں اترے گی۔
گزشتہ چند سالوں میں گرین شرٹس کا روایتی حریف کیخلاف ٹریک ریکارڈ اچھا نہیں، گولڈ کوسٹ میں فتح کیلیےغیر معمولی کارکردگی پیش کرنا ہوگی۔ پاکستانی ٹیم اپنے تیسرے گروپ میچ میں اتوار کو انگلینڈ جب کہ 11 اپریل کو چوتھے اور آخری گروپ میچ میں ملائیشیا کے مقابل ہوگی۔ ایونٹ کے سیمی فائنلز 13 اپریل جبکہ فائنل اگلے روز کھیلا جائیگا۔
|لاہور: نئے سینٹرل کنٹریکٹ میں محمد حفیظ کیلیے خطرے کی گھنٹی بج گئی جب کہ ’’اے‘‘ کیٹیگری سے تنزلی کا امکان ہے۔

تینوں فارمیٹ کے ٹیلنٹ پول میں شامل کھلاڑیوں کی فٹنس کا معیار جانچنے کیلیے ٹیسٹ 9اور 10اپریل کو ہونے ہیں،ان میں گذشتہ سال سینٹرل پانے والے35کرکٹرز کے ساتھ پی ایس ایل میں عمدہ کارکردگی کی بدولت ویسٹ انڈیز کیخلاف ٹی ٹوئنٹی سیریز میں انٹرنیشنل کیریئرکا آغاز کرنے والے حسین طلعت،آصف علی، شاہین شاہ آفریدی بھی شامل ہوں گے جب کہ کافی عرصے سے نظر انداز فواد عالم کو بھی طلب کیا جائے گا۔

گزشتہ معاہدوں کی مدت یکم جولائی2017سے 30جون 2018تک ہے، فٹنس ٹیسٹ کے بعد نئے سینٹرل کنٹریکٹ کیلیے فہرست کی تیاری بھی شروع ہوجائے گی،گذشتہ معاہدے میں سرفراز احمد،اظہر علی،شعیب ملک،محمد حفیظ،یاسر شاہ اور محمد عامر ’’اے‘‘ کیٹیگری میں شامل تھے۔
بابر اعظم،اسد شفیق اور حسن علی کو ’’بی‘‘ میں جگہ ملی، فخرزمان،حارث سہیل، احمد شہزاد،سمیع اسلم،شان مسعود،وہاب ریاض، راحت علی، جنید خان،سہیل خان،محمد عباس اور شاداب خان ’’سی‘‘ کیٹیگری میں شامل تھے۔

امام الحق، عمر امین، محمد رضوان، آصف ذاکر، عثمان صلاح الدین،فہیم اشرف، عامر یامین،رومان رئیس، عثمان شنواری،میر حمزہ، محمد نواز، بلال آصف،محمد حسان،محمد اصغر ڈی کیٹیگری کے قابل سمجھے گئے تھے۔

ذرائع کے مطابق نئے سینٹرل کنٹریکٹ میں محمد حفیظ کی ٹاپ کیٹیگری پوزیشن خطرے میں پڑ گئی،حسن علی اور بابر اعظم ایک درجہ چھلانگ کے ساتھ ’’اے‘‘ میں ترقی پانے کے مضبوط امیدوار ہیں۔

’’سی‘‘ سے سہیل خان کی رخصتی کا قوی امکان ہے، فخرزمان ’’بی ‘‘ میں جبکہ فہیم اشرف اور رومان رئیس ’’سی‘‘ میں جگہ بنا سکتے ہیں،’’ڈی‘‘ کیٹیگری سے آصف ذاکر اور محمد رضوان کی چھٹی ہو سکتی ہے۔

عمر امین کی پوزیشن بھی خطرے میں پڑ گئی، حسین طلعت، آصف علی اور شاہین شاہ آفریدی کیلیے کنٹریکٹ کے دروازے کھلنے کا امکان روشن ہے، سعد علی اور فواد عالم کے نام بھی زیر غور ہونگے۔
|ممبئی: بھارتی کرکٹ بورڈ نے 5 برس کیلیے اپنے میڈیا رائٹس ریکارڈ 6138.1 کروڑ روپے میں فروخت کردیے۔

بی سی سی آئی کو اپنے ملک میں کھیلے جانے والے ہر انٹرنیشنل میچ کے لیے میڈیا رائٹس کی مد میں 60.1 کروڑ روپے ملیں گے، نشریاتی اور ڈیجیٹل حقوق ایک ہی ادارے نے حاصل کیے ہیں۔

یہ رقم حال ہی میں ختم ہونے والے دورانیے کی بانسبت 59 فیصد زائد ہے، وہی نشریاتی ادارہ اپنے پاس حقوق محفوظ رکھنے میں کامیاب رہا جس نے 2012 سے 2018 تک کے لیے انھیں3851 کروڑ روپے میں خریدا تھا۔
 |لاہور: پی ایس ایل اسپاٹ فکسنگ میں ملوث ناصر جمشید کے کیس کی سماعت کیلیے 3رکنی ٹریبیونل قائم کردیا گیا جب کہ اوپنر کیخلاف ساتھی کرکٹرز کو اکسانے سمیت 5الزامات کی چھان بین ہوگی۔

گزشتہ سال پی ایس ایل ٹو کے آغاز میں سامنے آنے والے اسپاٹ فکسنگ کیس میں ملوث محمد عرفان نے بکی کی جانب سے رابطے کی اطلاع پی سی بی کو نہ کرنے کی غلطی تسلیم کرلی تھی، ڈسپلنری کمیٹی نے ان پر 6ماہ کی پابندی عائد کی، طویل قامت پیسر یہ سزا پوری کرچکے ہیں۔

شرجیل خان، خالد لطیف اور شاہ زیب حسن نے الزامات تسلیم کرنے سے انکار کیا تھا، ضابطے کے تحت تینوں کے کیس جسٹس(ر) اصغر حیدر، سابق چیئرمین پی سی بی لیفٹیننٹ جنرل (ر) توقیر ضیا اور سابق کپتان وسیم باری پر مشتمل ٹریبیونل کے سامنے رکھے گئے۔
سماعت مکمل ہونے پر انھیں سزائیں بھی دی جاچکیں، شرجیل خان ڈھائی سال معطل سمیت 5سال کی پابندی کا شکار ہوئے، خالد لطیف پر 5سال کیلیے کرکٹ کے دروازے بند ہوئے، شاہ زیب ایک سال کیلیے معطل ہوئے،اس کیس میں سہولت کاری کے ملزم اور مرکزی کردار سمجھے جانے والے ناصر جمشید انگلینڈ میں گرفتار اور ضمانت پر رہا ہوئے، وہ بار بار بلانے کے باوجود تحقیقات کیلیے ٹریبیونل کے سامنے پیش نہیں ہوئے تھے۔

عدم تعاون کے جرم میں انھیں ایک سال تک معطل کرنے کے بعد 5فکسنگ الزامات کے تحت چارج شیٹ جاری کردی گئی تھی، ان میں دیگر کھلاڑیوں کو اکسانے اور معاونت کرنے کی شقیں بھی شامل تھیں۔

پی سی بی کی پریس ریلیز میں بتایا گیا کہ ناصر جمشید نے الزامات تسلیم کرنے سے انکار کیا جس کے بعد  3رکنی اینٹی کرپشن ٹریبیونل تشکیل دیدیا گیا ہے،اس کی سربراہی جسٹس(ر)فضل میراں چوہان کرینگے،ارکان میں ایڈووکیٹ سپریم کورٹ شاہ زیب مقصود اور سابق ٹیسٹ کرکٹر عاقب جاوید شامل ہونگے، سماعت کیلیے تاریخوں کا اعلان فی الحال نہیں کیا گیا۔

یاد رہے کہ عاقب جاوید کو قبل ازیں جسٹس(ر) اصغر حیدرکی سربراہی میں کام کرنے والے ٹریبیونل میں ماہرانہ رائے دینے کیلیے طلب کیا گیا تھا،اب ان کو نئے ٹریبیونل میں رکن بنا دیا گیا ہے، اصغر حیدر رواں سال جنوری میں نیب کے پراسیکیوٹر جنرل مقرر ہوگئے تھے،اس لیے پی سی بی کو نیا ٹریبیونل تشکیل دینا پڑا۔
|نئی دہلی / کراچی: شاہد آفریدی کی ایک ٹویٹ نے نام نہاد بھارتی ہیروز کے منہ سے شرافت کا نقاب ہٹا دیا۔

شاہد خان آفریدی کے ٹویٹر پر کشمیریوں کی حمایت اور اقوام متحدہ سے مظالم کا نوٹس لینے کے مطالبے سے بھارتی میڈیا اور وہاں کے کرکٹرز کے تن بدن میں ایسی آگ لگائی کہ بجھنے کا نام ہی نہیں لے رہی۔

کشمیر کی وادی میں انسانیت سوز مظالم ڈھانے والی فوج کی حمایت میں سابق بیٹسمین سچن ٹنڈولکر بھی سامنے آگئے جو خود ٹویٹر وغیرہ پر انسانیت کا درس دیتے نہیں تھکتے۔
ایک تقریب کے بعد جب میڈیا کی جانب سے شاہد آفریدی کے ٹویٹ کے بارے میں ان سے سوال کیا گیا تو ٹنڈولکر نے کہاکہ ہمارے پاس ایسے باصلاحیت لوگ موجود ہیں جوملک کو چلا سکتے ہیں، ہمیں کسی بیرونی شخص کی ضرورت نہیں جو ہمیں بتائے کہ کیا کرنا ہے۔

ایک اور بھارتی کرکٹر شیکھر دھون نے کہا کہ ’ پہلے خود اپنے ملک کی حالت سدھارو، اپنی سوچ اپنے پاس رکھو، اپنے ملک کا جو ہم کررہے ہیں وہ اچھا ہی ہے اور آگے جو کرنا ہے وہ ہمیں اچھے پتا ہے، زیادہ دماغ مت لگائو، اپنے خیالات اپنے پاس رکھو‘‘۔

سریش رائنا نے بھی اسی طرح کی باتیں کیں، اس سے قبل گوتم گمبھیر، ویرات کوہلی اور کپیل دیو بھی ایسے ہی خیالات کااظہار کرچکے ہیں۔ دوسری جانب شاہد آفریدی اپنے موقف پر ڈٹے ہوئے ہیں، ان کے مطابق حق کی بات کرنے سے وہ بالکل نہیں ڈرتے ۔
|نیویارک: اگرآپ دفتر کا کام گھر لانے کے عادی ہیں تو آپ اس بوجھ کو لارہے ہیں جس میں وہ ذہنی تناؤ پوشیدہ ہے جو آپ کو چین سے سونے بھی نہیں دے گا۔

اپنی نیند اور خوشگوار زندگی کے لیے دفتر کا کام گھر پر کرنے سے گریز کریں کیونکہ گھر پر کام لانے کے عادی افراد ملازمت کا سوئچ آف نہیں کرتے اور یوں وہ گھر میں بھی دباؤ کی کیفیت میں ہوتے ہیں۔

اب ماہرین نے خبردار کیا ہے کہ گھر پر دفتری امور نمٹانے کی عادت کے برے اثرات کئی برس تک برقرار رہتے ہیں۔ امریکا میں واقع اوکلینڈ اور پورٹ لینڈ یونیورسٹی نے امریکی محکمہ زراعت کے تعاون سے ایک اہم سروے کیا ہے جس کی تفصیل ’جرنل آف آکیوپیشنل ہیلتھ سائیکالوجی‘ میں شائع ہوئی ہے۔
سروے سے انکشاف ہوا ہے کہ جو ملازم اور افسران دفتری اوقات کا کام گھروں میں کرتے ہیں وہ فوری طور پر بے خوابی کے شکار ہوجاتے ہیں۔ تحقیقی سروے کی مرکزی سائنس داں کیٹلن ڈیمسکی کہتی ہیں کہ خراب نیند اگلے دن کام کے معمولات، کارکردگی اور رویے پر بری طرح اثرانداز ہوتی ہے۔ اگر آپ گھر پر دفتری کام کرکے سوتے ہیں تو بہت آسانی سے اسے اپنی فکر سے الگ نہیں کرپاتے اور یوں اسی کو سوچتے ہوئے بستر تک جاتے ہیں۔ لیکن سروے میں ایک اور پہلو پر بھی غور کیا گیا |جو ہماری زندگی میں بہت اہمیت رکھتا ہے۔
کیلیفورنیا: سائنس دانوں نے خبردار کیا ہے کہ مانع حمل ادویہ خواتین کے دماغ کو سکیڑ کر اس کی ساخت اور کارکردگی کو متاثر کرسکتی ہیں۔

کیلیفورنیا یونیورسٹی  کے سائنس دانوں نے 90 خواتین کے دماغوں کے اسکین کا بغور مطالعہ کیا اور دیکھا کہ مانع حمل ادویہ استعمال کرنے والی خواتین کے دماغ کے دو اہم حصوں کی جسامت سکڑ گئی تھی۔

یہ دونوں حصے کارٹیکس کے اوپری اور اندرونی حصے ہیں جو جذبات، قوت فیصلہ اور مسرت کے لمحات میں لطف اندوزی کے افعال سرانجام دیتے ہیں۔ ان حصوں کی کمزوری ڈپریشن کا باعث بنتی ہے اور خواتین خوشگوار احساسات سے عاری ہونا شروع ہوجاتی ہیں۔
محققین نے یہ بھی مشاہدہ کیا کہ کھائی جانے والی مانع حمل ادویہ سے کچھ خواتین میں منفی خیالات ابھرنے لگتے ہیں جو ان کے روزمرہ کاموں کی انجام دہی میں رکاوٹ کا باعث بنتی ہیں۔ اسی طرح ملازمت پیشہ خواتین کی کارکردگی بھی متاثر ہوتی ہے۔

اس تحقیق میں خواتین کی کم تعداد کو شامل کیا گیا تھا لیکن ماہرین امراض خواتین کا بھی کہنا ہے کہ کلینیکل پریکٹس کے دوران مانع حمل ادویہ استعمال کرنے والی خواتین کے جذبات میں تیزی سے تبدیلیوں کو محسوس کیا جاسکتا ہے۔

اس سے پہلے 2010 میں آسٹریلیا میں کی جانے والی ایک اور تحقیق سے ثابت ہوا تھا کہ مانع حمل ادویہ استعمال کرنے والی خواتین کے دماغ کی ساخت تبدیل ہوجاتی ہے جس کے باعث ان کی کارکردگی بھی متاثر ہوتی ہے۔

دوسری جانب طبی ماہرین کا کہنا ہے کہ ان دونوں تحقیقات کے نتائج سے پریشان ہونے کی ضرورت نہیں کیونکہ یہ مختصر ترین تحقیقات ہیں چنانچہ اس حوالے سے ابھی مزید تحقیق کی ضرورت ہے جس کے بعد ہی مانع حمل ادویہ کے مستقبل کا |فیصلہ کیا جاسکے گا۔
واشنگٹن: سائنس دانوں کا کہنا ہے کہ دماغ کے اسکین کے ذریعے ذہنی امراض جیسے مگرین، ڈپریشن اور بائی پولر ڈس آرڈر کی تشخیص کی جاسکتی ہے۔

سائنسی جریدے نیورون میں شائع ہونے والے مقالے کے مطابق دماغ کے اسکین Functional Connectivity MRI ذریعے ذہنی امراض کی تشخیص کی جا سکتی ہے، ان امراض کو لیبارٹری میں جانچنا اس سے قبل ناممکن تھا۔ محققین کا دعویٰ ہے کہ FC MRI کے ذریعے ڈپریشن، بائی پولر ڈس آرڈر اور مگرین کی تشخیص ممکن ہوجائے گی۔

اس ٹیکنالوجی کی مدد سے ایک صحت مند شخص اور دماغی مرض میں مبتلا شخص کے برین اسکین کا تقابلی مطالعہ کیا جا سکے گا اور دماغ کے شعور و لاشعور حصے میں پیدا ہونے والی تبدیلیوں کو دیکھا جا سکے گا جس سے نفسیاتی امراض کی تشخیص ممکن ہو پائے گی۔ قبل ازیں نفسیاتی الجھنوں کو مریض کے رویوں اور معاملات سے جانچا جاتا تھا۔
واشنگٹن یونیورسٹی کے پروفیسر اسٹیون پیٹر سن کا کہنا ہے کہ  FC MRI ذہنی امراض کی تشخیص میں ایک نیا باب ثابت ہوگا جس کا طریقہ کار ذہن میں پیدا ہونے خیالات کو جانچنے کے لیے استعمال نہیں ہوگا بلکہ اس کا اصل مقصد ذہن کے منظم اور بالترتیب ہونے کے طریقے کو پرکھنا ہے یہ ایک مکمل سائنس ہے۔

برین کے نیٹ ورک کو جاننے کے لیے سائنس دانوں نے انسانی ذہن کو 333 حصوں میں بانٹا اور ایک ایک حصے کی الگ الگ اسکیننگ کی گئی۔ نو مریضوں کی دن بھر کی معمولات جیسے ٹی وی دیکھنا، ناشتہ کرنے کے خیال اور ہاتھوں کو حرکت دینے کے دوران کی 10 گھنٹے کی  FC MRI کا مطالعہ کیا اور صحت مند ذہن اور بیمار شخص کے دماغ میں پیدا ہونے والی تبدیلیوں کو ریکارڈ کیا۔

سائنس دانوں کا خیال ہے کہ دماغی اسکین کے ذریعے اینزائیٹی، ڈپریشن آرڈر اور بائی پولر ڈس آرڈر کے مرض کی تشخیص اور علاج میں کامیابی کے تناظر کو جانچنے کے لیے طب کی دنیا میں کوئی ٹیسٹ دستیاب نہیں تھا۔ اس ضمن میں ماہر نفسیات |اور دماغی امراض کے ماہرین کے لیے  FC MRI  کافی مدد گار ثابت ہوگا۔

گرمی کی شدت بڑھتے ہی شہر میں فرحت بخش دیسی مشروبات کی فروخت میں اضافہ ہوگیا ہے گرمی اور لوڈ شیڈنگ سے تنگ شہریوں کی بڑی تعداد ان مشروبات کے ذریعے گرمی کا مقابلہ کررہی ہے ساتھ ہی دیسی مشروبات کی فروخت روزگار کی فراہمی کا بھی ذریعہ بن رہے ہیں۔

شہر کی بیشتر سڑکوں اور چوراہوں پر املی آلو بخارے کا شربت، تربوز کا شربت، گندم ، جو اور گڑ سے تیار کردہ ستو، لیموں پانی، فالسہ کے جوس کے عارضی اسٹال اور ٹھیلے لگ گئے ہیں یہ مشروبات گرمی کی شدت سے مقابلہ کرنے میں معاون ہونے کے ساتھ طبی افادیت کے بھی حامل ہیں یہی وجہ ہے کے دن بھر گرمی اور دھوپ میں وقت گزارنے والے افراد کی بڑی تعداد موقع ملتے ہی ان میں سے کسی ایک دیسی شربت سے تسکین حاصل کرتے ہیں۔

دیسی مشروبات کی فروخت میں اضافہ روزگار کی فراہمی کا بھی ذریعہ بن رہا ہے مشروبات کی تیاری میں استعمال ہونے والے لوازمات کی فروخت، برف اور پانی کی فروخت،کانچ کے گلاس، پلاسٹک کی تھیلیوں کی فروخت بھی بڑھ گئی ہے دیسی مشروبات کے زیادہ تر عارضی اسٹال اور ریڑھیاں کرائے پر حاصل کرکے لگائی جاتی ہیں اس طرح ٹھیلے کرایے پر دینے والوں کا روزگار بھی بڑھ گیا ہے۔
دیسی مشروبات فروخت کرنے والوں کے مطابق مشروبات کی فروخت صبح 9 بجے ہی شروع ہوجاتی ہے اور دوپہر ایک بجے دن تک عروج پر پہنچ جاتی ہے جو سہ پہر 3 بجے تک جاری رہتی ہے شہر میں دھوپ کی تمازت کم ہونے اور ٹھنڈی ہوائیں چلتے ہی دیسی مشروبات کی فروخت بھی کم ہوجاتی ہے اس لیے بڑی تعداد میں دیسی مشروبات کے اسٹال شام تک بند ہوجاتے ہیں۔

دیسی مشروبات کے زیادہ تر اسٹال اور ریڑھیاں مصروف سڑکوں کے کنارے یا چوراہوں پر لگائے جاتے ہیں جہاں سے گزرنے والے شہری گاڑیوں اور موٹرسائیکلوں میں بیٹھ کر ان مشروبات سے لطف اندوز ہوتے ہیں دیسی مشروبات کی تیاری میں ناقص اور آلودہ پانی کے استعمال کا خدشہ برقرار رہتا ہے اس لیے زیادہ تر شہری مستقل لگائے جانے والے ٹھیلوں اور اسٹال کو ترجیح دیتے ہیں جہاں حفظان صحت کے مطابق شربت تیار کیا جاتا ہے۔

جو،گندم، چنے کی دال اورگڑملاستوکا شربت مقبول

گرمیوں کے ابتدا کے ساتھ ہی شہر میں جگہ جگہ دل بہار ستو کے ٹھیلے لگ گئے ہیں ستو کا شربت پینا پنجاب کی روایت ہے عرصے سے گرمیوں کے دوران کراچی میں بھی ستو کا شربت خوب نوش کیا جاتا ہے، ستو کی تیاری میں جو، گندم، چنے کی دال اور گڑ استعمال کیا جاتا ہے چاروں لوازمات کو ایک مدھانی میں ڈال کر پھینٹا جاتا ہے اور ٹھنڈا کرکے نوش کیا جاتا ہے۔

لیاقت آباد میں ٹھیلہ لگانے والے محمد آصف نے بتایا کہ وہ سردیوں کے دنوں میں چکن یخنی سوپ کے اسٹال پر کام کرتے ہیں اور گرمی آتے ہی چند ماہ تک اپنا ٹھیلا لگاتے ہیں جو کرایے پر حاصل کیا جاتا ہے آصف کے مطابق ستو پنجاب کے سرائیکی علاقوں میں زیادہ مقبول ہے اس لیے شہر میں محنت مزدوری کرنے والے زیادہ تر سرائیکی برادری کے افراد ہی ستو کا ٹھیلہ لگاتے ہیں۔

ستو طبی افادیت کے لحاظ حیرت انگیز ہیں گرمی کتنی ہی زیادہ کیوں نہ ہو معدے میں جاتے ہی یہ جسم کو ٹھنڈا کردیتی ہے اور گرمی کا احساس بہت کم ہوجاتا ہے ستو پسینے سے خارج ہوجانے والی نمکیات کی کمی پوری کرنے کے ساتھ معدے جو ٹھنڈک پہنچاتا ہے ستو بلڈ پریشر اور شوگر کے مریضوں کے لیے بھی بہت افادیت کا حامل ہے۔

شوگر کے مریض گڑ کے بغیر ستو کا شربت پیتے ہیں ستو کا باقاعدگی سے استعمال وزن کم کرنے، کولیسٹرول میں کمی لانے کا بھی ذریعہ بنتا ہے ستو خواتین اور عمر رسیدہ افراد کے لیے بے حد مفید ہے ستو میں مختف قسم کے اہم نمکیات اور غذائی عناصر پائے جاتے ہیں جن میں پروٹین، میگنیشم، فائبر، اینٹی آکسی ڈینٹس شامل ہیں۔

زودہضم املی اورآلوبخارے کے کھٹے میٹھے شربت کاجادوئی اثر

گرمیاں آتے ہی معدے اور سینے پر بوجھ کی شکایت عام ہوجاتی ہے تھوڑا کھایا گیا کھانا بھی بہت لگتا ہے ایسی حالت میں املی اور آلو بخارے کا کھٹا میٹھا شربت جادوئی اثر دکھاتاہے، املی اور آلو بخارے کا امتزاج دیسی شربت کے ذائقے کو منفرد بناتا ہے املی اور آلو بخارے کو الگ الگ پانی میں بھگوکر سیرپ بنایا جاتا ہے جو پانی میں روح افزا کے ساتھ شامل کرکے تیار کیا جاتا ہے۔

املی آلو بخارے کے شربت سے گرمی کا اثر فوری زائل ہوتا ہے املی آلو بخارے کا شربت معدے کے ساتھ جگر کے افعال کے لیے بھی انتہائی مفید ہے شہر میں جگہ جگہ املی آلو بخارے کا شربت فروخت کیا جارہا ہے لیکن ان میں سے بہت کم حفظان صحت کے اصولوں کے مطابق تیار کیے جاتے ہیں اس لیے املی آلو بخارے کے ہر ٹھیلے پرگاہکوں کا رش نظر نہیں آتا۔

املی آلو بخارے کا شربت فروخت کرنے والے ٹھیلے دور سے ہی سرخ رنگ کی پلاسٹک کی بڑی بالٹیوں کی وجہ سے پہچان لیے جاتے ہیں املی آلو بخارے کا شربت فروخت کرنے والوں کے مطابق بہت سے گاہک شربت پارسل کرکے گھر لے جاتے ہیں رمضان کے دنوں میں املی آلو بخارے کا شربت رات کے وقت بھی فروخت کیا جاتا ہے۔

امسال شدید گرمی میں تربوز کا شربت خوب بکنے لگا

تربوز کے سیزن کی آمد کے ساتھ ہی کراچی میں جگہ جگہ تربوز کے شربت کے ٹھیلے لگ جاتے ہیں ، کراچی کے علاقے فیڈرل بی ایریا میں واٹر پمپ کا شربت شہر بھر میں مشہور ہے صاف ستھرے لوازمات اور ماحول میں تیار کیا جانے والا یہ شربت گزشتہ 2 دہائیوں سے فروخت کیا جارہا ہے اور شہریوں کی بڑی تعداد دور دور سے یہ شربت پینے واٹر پمپ کا رخ کرتی ہے تربوز کے چھوٹے چھوٹے ٹکڑے کرکے روح افزاکے ساتھ ٹھنڈے پانی میں ملاکر بننے والا شربت گرمی کا احساس کم کرنے کے ساتھ غذائیت کے حصول کا بھی ذریعہ ہے۔

تربوز کے شربت کے گھونٹ لینے کے ساتھ تربوز کے چھوٹے ٹکڑے بہت لطف دیتے ہیں جمعہ خان کے نام سے فروخت ہونے والے اس شربت کے اسٹال پر بیک وقت 100سے زائد گاہکوں کا رش رہتا ہے جن کو تیزی کے ساتھ شربت فراہم کرنے کے لیے 6 افراد لگاتار کام کررہے ہوتے ہیں اسٹال کے منیجر اکرم نے بتایا کہ صفائی اور معیار ہماری اولین ترجیح ہے جس کی وجہ سے شہر کے مختلف علاقوں سے لوگ تربوز کا شربت پینے آتے ہیں تربوز کا شربت دن ڈھلنے کے بعد بھی فروخت ہوتا رہتا ہے۔

رمضان المبارک میں تربوز کا شربت افطار کے وقت سے رات گئے تک فروخت کیا جاتا ہے تربوز کے شربت کی تیاری میں خالص روح افزااور اعلیٰ معیار کے تربوز استعمال کیے جاتے ہیں، ٹھیلوں پر بھی چھوٹے پیمانے پر تربوز کا شربت ہر گلی میں فروخت کیا جارہا ہے جس سے شہری شدید گرمی میں لطف اندوز ہورہے ہیں۔

دودھ اور پاکولا سے بننے والا مشروب اہالیان کراچی کے دل کو بھاگیا

شدید گرمی آتے ہی شہر میں روایتی دیسی مشروبات کے اسٹال لگائے جاتے ہیں کراچی کی مختلف سڑکوں پر دودھ میں پاکولا اور آئس کریم سوڈا شامل کرکے ہلکے سبز رنگ کا مشروب فروخت کرنے والے اسٹال بھی لگ جاتے ہیں جبکہ لسی کی دکانوں اور دودھ کی دکانوں پر بھی دودھ پاکولا خوب فروخت ہورہا ہے اور شہری دن اور خصوصاً رات کے وقت دوست احباب اور اہل خانہ کے ہمراہ دودھ پاکولا پینے آتے ہیں۔

دودھ پاکولا شوق سے پینے والے افراد کا کہنا ہے کہ یہ شربت دل پر بھاری نہیں پڑتا جس طرح گاڑھی ملائی دار لسی پینے کے بعد غنودگی سی چھاجاتی ہے دودھ پاکولا پینے سے ایسا نہیں ہوتا بلکہ دودھ پاکولا کا شربت نوش کرنے کے بعد طبعیت ہشاش بشاش ہوجاتی ہے۔

گرمی میں دوپہر کے وقت لسی کی دکانوں پررش کے باعث جگہ نہیں ملتی

کراچی میں لسی کی فروخت بھی پورا سال جاری رہتی ہے لیکن شدید سردی کے دوران لسی کی فروخت کچھ کم ہوجاتی ہے تاہم گرمی شروع ہوتے ہی دوپہر کے وقت لسی کی دکانوں پر رش کے باعث جگہ نہیں ملتی کراچی کے اولڈ سٹی ایریا میں لسی فروخت کرنے والی کئی دودھ کی دکانیں مشہور ہیں لیکن برنس روڈ پر پنجاب لسی ہاؤس اپنی لسی کے باعث بیرون ملک بھی مشہور ہے۔

پنجاب لسی ہاؤس میں اب لسی کے ساتھ دودھ کے کئی مشروبات فروخت کیے جاتے ہیں جن میں دودھ کے ساتھ آم کے رس کو ملاکر مینگو بوتل اور اسی طرح دودھ میں میوے ڈال کر گاڑھا یخدودھ میوے کا شربت گاہک شوق سے نوش کرتے ہیں لسی کی دکانوں پر تازہ ٹھنڈی ربڑی، کھویا اور کھیر بھی گرمیوں کے دوران خوب فروخت ہوتی ہے برنس روڈ پر ربڑی اور کھیر کی مشہور قدیمی دکان دہلی ربڑی ہاؤس پر گرمیوں کے دوران گاہکوں کا خاص رش رہتا ہے۔

لسی کی دکانوں پر فروخت کی جانے والی لسی خالص دودھ اور دہی سے بنائی جاتی ہے جس سے لسی انتہائی گاڑھی بنتی ہے اور پھر اس پر کنڈے سے ملائی کاٹ کر ڈال دی جاتی ہے جسے نوش کرتے ہی غنودگی طاری ہوجاتی ہے، شہری اب بڑھتے ہوئے وزن اور طبی مسائل کے باعث خاص دیسی گاڑھے مشروبات پینے سے گریز کرتے ہیں اور کچی لسی پینے کو ترجیح دیتے ہیں۔

کراچی میں گرمی کے دوران کئی پھلوں سے جوس اور شربت بنائے جاتے ہیں

کراچی میں گرمی کے دوران کئی پھلوں سے اب جوس اور شربت تیار کرکے بیچے جارہے ہیں دو دہائی قبل مشروبات کی اتنی روائٹی نہیں تھی شہری زیادہ تر شدید گرمی میں دودھ کی بوتلیں، لسی اور گنے کا رس ہی پیتے تھے لیکن اب گرمی کے پھل فالسے کو کھانے کے علاوہ شربت بنانے کے لیے بھی استعمال کیا جارہا ہے۔

فالسے کا شربت ذائقے میں اچھا اور صحت کے لیے مفید ہے شدید گرمی کے دوران جسم میں نمکیات کی کمی کھٹے میٹھے فالسے کے شربت سے پوری ہوجاتی ہیں شہر میں بے شمار ٹھیلوں اور اسٹالوں پر فالسے کا شربت الیکٹرک جوسر کے ذریعے بناکر فروخت کیا جارہا ہے تازہ فالسے کا شربت گرمی کا احساس کم کرتا ہے۔

ٹھیلوں پر چلتی پھرتی گنے کی مشینوں سے راہ گیر تازہ گنے کا رس نوش کرنے لگے

کراچی میں گنے کے رس کی فروخت سال کے 12 مہینے جاری رہتی ہے لیکن گرمی کے دنوں میں جگہ جگہ ہاتھ سے کھینچنے والی ریڑھیوں پر بھی ہاتھ سے چلنے والی گنے کی مشین کا جوس فروخت کیا جاتا ہے جو شہر کی کسی بھی مصروف سڑک یا چوراہے پر کھڑی کردی جاتی ہے۔

گنے کا جوس گرمی میں نمکیات اور گلوکوز کی کمی پوری کرکے فی الفور اثر دکھاتا ہے گنے کے جوس میں ہلکا لیموں شامل کرنے سے ذائقہ بہتر ہوجاتا ہے، کئی گنے کا رس بیچنے والے نمک اور کالی مرچ کا بنا ہوا خاص مصالحہ بھی گنے کے تازے |رس پر چھڑکتے ہیں جس سے گنے کا رس چٹ پٹا ذائقہ دیتا ہے،گنے کا رس نکالنے والے زیادہ تر افراد بنگالی برادری سے تعلق رکھتے ہیں اور شہر کے بیشتر مقامات پر لگنے والی گنے کی مشینیں یہی بنگالی برادری کے افراد چلارہے ہیں۔
کولاراڈو: طب کی دنیا سے ایک اچھی خبر آئی ہے کہ ایک خاص قسم کا اینٹی آکسیڈنٹ خون کی نالیوں اور رگوں کو پھر سے نیا کرنے کی مکمل اہلیت رکھتا ہے۔ یعنی بوڑھے افراد میں بھی خون کی رگیں جوان بنائی جاسکتی ہیں۔

اس اینٹی آکسیڈنٹ کو MitoQ کا نام دیا گیا ہے جو خصوصاً مائٹوکونڈریا پر اثر دکھاتا ہے جسے خلیات (سیلز) کا پاور ہاؤس بھی کہا جاتا ہے۔ ماہرین کے مطابق اس کا مسلسل چھ ہفتے تک استعمال خون کی رگوں میں بڑھاپے کے اثرات کو ختم کرتا ہے اور ان کی عمر میں 15 سے 20 سال جتنی کمی کرتا ہے۔

یونیورسٹی آف کولاراڈو بولڈر کےماہرین نے اس ضمن میں ایک مطالعہ کیا ہے جس کی تفصیلات امریکن ہارٹ ایسوسی ایشن کے ایک تحقیقی جرنل ہائپرٹینشن میں شائع ہوئی ہیں۔ ان سےمعلوم ہوا ہے کہ غذائیت سے بھرپور سپلیمنٹ دل اور خون کی رگوں کے امراض کو روکنے میں اہم کردار ادا کرسکتے ہیں۔
اگرچہ اینٹی آکسیڈنٹس کی افادیت پر کئی سوالات اٹھائے گئے ہیں لیکن اس تحقیق سے انکشاف ہوا ہے کہ ایک خاص اینٹی آکسیڈنٹ MitoQ دل سے لے کر دماغ تک کی رگوں کو جوان رکھتا ہے اور ان سے وابستہ امراض مثلاً امراضِ قلب اور فالج سے بچاتا ہے۔

اس مطالعے سے وابستہ اہم ماہر ڈاکٹر میتھیو روسمین کہتے ہیں کہ پہلی مرتبہ مائٹوکونڈریا پر اثرانداز ہونے والے کسی اینٹی آکسیڈنٹ پر تحقیق کی گئی ہے جو رگوں کو بہتر بناتا ہے۔ اس کی بنا پر امراضِ قلب کو دور کرنے والے نئے طریقہ علاج میں بھی مدد ملے گی۔

مطالعے میں 60 سے 79 سال تک کے 20 افراد کو بھرتی کیا گیا اور ان میں سے ایک گروپ کو روزانہ MitoQ کی 20 ملی گرام مقدار کھلائی گئی جبکہ بقیہ افراد کو کوئی سپلیمنٹ نہیں دیا گیا اور انہیں ایک فرضی دوا یا پلیسیبو دی گئی۔ چھ ہفتے بعد دونوں گروہوں میں رگوں کی لچک، خون کے بہاؤ اور دیگر پہلو نوٹ کیے گئے۔ اس کے بعد دو ہفتےتک کوئی دوا نہیں دی گئی۔

اس کے بعد جس گروپ کو فرضی دوا دی جارہی تھی اسے اینٹی آکسیڈنٹ سپلیمنٹ دیا جانے لگا اور دوسرے گروہ کو فرضی دوا دی گئی اور یہ عمل بھی چھ ہفتوں کےلیے دوہرایا گیا۔ اس کے بعد دونوں مطالعات سے معلوم ہوا کہ MitoQ سپلیمنٹ سے رگوں کے پھیلنے اور سکڑنے کی شرح 42 فیصد تک بہتر ہوئی جس کا مطلب یہ ہے کہ وہ اتنی جوان ہوگئیں جتنا 15 سے 20 سال قبل تھیں۔

|ماہرین نے اس تحقیق کے بعد محتاط اندازہ لگایا کہ MitoQ  کے مسلسل استعمال سے دل کے امراض کا خطرہ 13 فیصد تک کم ہوسکتا ہے۔
بڑھتی ہوئی شدیدگرمی اور اس کی بے تحاشا شدت سے جہاں سارا جسم ہی متاثر ہوتا ہے،وہاں ہماری نازک آنکھیں اس کا اثر سب سے زیادہ لیتی ہیں اور اگر نصف النہار یعنی عین دوپہر کے وقت آپ کو گھر سے باہر نکلنا پڑ جائے، بچوں کو لینے اسکول جانا پڑجائے یا کسی ضروری کام سے مارکیٹ جانا پڑ جائے تو آپ کی جلد اور آنکھیں گرمی کی اس حدت اور شدت سے جھلس کر رہ جاتی ہیں۔

اس طوفانی گرمی کا کا مکمل علاج یا تریاق تو ممکن ہی نہیں ہے،لیکن سن بلاک کا استعمال جہاں آپ کی جلد کو تحفظ دیتا ہے،وہاں سن گلاسز یا دھوپ کے چشموں کا استعمال آپ کی آنکھوں کو تراوٹ اور ٹھنڈک بخشتا ہے۔ بلا شبہہ ہماری آنکھیں قدرت کا انمول تحفہ ہیں جن کی حفاظت نہ صرف ضروری ہے، بلکہ یہ ان کی نزاکت کا حق بھی تو ہے۔

ماہرین کا کہنا ہے کہ آنکھوں کو دھوپ سے بچانے کے لیے ایسے چشموں یا سن گلاسزکا انتخاب کیا جائے جو آنکھوں کو الٹرا وائلٹ یا بالائے بنفشی شعاعوں سے بچاسکیں۔دھوپ سے بچاؤ کے علاوہ آلودگی سے بچاؤ کے لیے بھی سن گلاسز یا دھوپ کے چشمے مفید ہیں۔
سورج کے تیور دیکھتے ہی اس سے بچنے کی تدابیر اختیار کی جاتی ہیں اور اس ضمن میں مرد وزن سن گلا سز کی خریداری کے لیے بازار کا رخ کرتے ہیں۔ اب فیشن کی بڑھتی ہوئی دوڑ میں سن گلا سز بھی خواتین میں فیشن کے مطابق منتخب کیے جاتے ہیں۔لباس ،جیولری اورسینڈلز کے ساتھ ساتھ اب خواتین سن گلاسز بھی میچنگ استعمال کرنے کی کوشش کرتی رہتی ہیں۔ اس وقت مارکیٹ میں غیر ملکی اور برانڈڈ سن گلاسز کی وسیع رینج موجود ہے۔

بازار میں فیشن کے مطابق مختلف طرح کے چشمے دست یاب ہیں جن میں چوکور، مستطیل، بیضوی اور گول چشمے ہماری خواتین اور مردوں میں مقبول عام ہیں۔ان دنوں نسبتاً بڑے بڑے شیشوں کے سن گلاسز خواتین میں ان ہیں۔بیش تر خواتین اسی طرح کے سن گلاسز میں نظر آتی ہیں حتیٰ کہ نمبر والے چشموں کے فریم بھی بڑے بڑے اور چوڑے چوڑے منتخب کیے جارہے ہیں،حالاں کہ یہ بڑے بڑے فریم ہر چہرے پر موزوں نہیں لگتے۔

٭چہرہ اور فریم:

گول چہرے والی خواتین کے لیے بڑے شیشوں والا فریم درست نہیں،کیوں کہ اس سے چہرے کا مجموعی تاثر اچھا نہیں رہتا،ان کے لیے مستطیل چشمہ اچھا تاثر دے گا۔بیضوی چہرے پر ہر طرح کا چشمہ سوٹ کرتا ہے،ایسے چہرے ’’فوٹو جینک‘‘ بھی کہلاتے ہیں۔تیکھے نقوش والے چہرے پر بھی ہر چشمہ سوٹ کرتا ہے۔

٭بہتر انتخاب:

ہمیشہ بہتر انتخاب کے لیے اپنی شخصیت، جسامت،عمر اور مقام و مرتبے کو مدنظر رکھیے، کہیں فیشن کے چکر میں اپنی شخصیت کو مسخ کرکے اپنا مذاق نہ بنالیجیے گا۔چشمہ ہمیشہ معیاری کمپنی کا منتخب کریں۔

٭احتیاطی تدابیر:

فریم میٹل کے بجائے معیاری پلاسٹک کا ہو تو بہتر ہے، کیوں کہ پلاسٹک کا فریم چہرے پر نشان نہیں چھوڑتا، اور اس کے ساتھ ہی وزن میں ہلکا چشمہ چنیں، تاکہ استعمال میں آسانی رہے۔ اس کے علاوہ چشمہ جب بھی اتار کر رکھنا مقصود ہو تو اسے کمانی کے سہارے رکھیں، تاکہ شیشوں پر اسکریچز نہ پڑیں، صرف اپنا چشمہ استعمال کریں۔ خیال رہے کہنہ کسی اور کا خود پہنیں اور نہ اپناچشمہ کسی اور کوپہننے کے لیے دیں۔ اس طرح کرنے سے آنکھوں کی بیماریاں جراثیم کی صورت میں ایک سے دوسرے کو منتقل ہوجاتی ہیں۔

چشموں کی صفائی بھی ازحد ضروری ہے، اس ضمن میں بازارمیں مختلف قسم کے چشموں کیصفائی کے محلول دست یاب ہیں جن کے استعمال سے چشمے نہ صرف چمک جاتے ہیں بلکہ نئے جیسے ہوجاتے ہیں۔ بہر حال سن گلاسز اور چشموں کا |انتخاب اور استعمال، صفائی و احتیاط بہت توجہ طلب ہے، اسے کوئی آسان کام نہیں سمجھنا چاہیے۔
زندگی کا بنیادی اور اہم جزو پانی ہے، زندگی کا آغاز ہی پانی سے ہوتا ہے، اسی لیے سائنس داں کسی سیارے کی دریافت پر سب سے پہلے یہ معلوم کرتے ہیں کہ وہاں پانی کے آثار ہیں یا نہیں۔ پانی نہیں تو زندگی بھی نہیں۔

ایک اندازے کے مطابق بقائے انسانی کے لیے ناگزیر اس عظیم نعمت سے دنیا کے 84 کروڑ 40 لاکھ افراد محروم ہیں۔ یعنی ہر نو میں سے ایک فرد کو پینے کے لیے صاف پانی میسر نہیں۔ دنیا بھر میں لوگوں تک پینے کے صاف پانی اور سینیٹیشن تک رسائی کے لیے کام کرنے والی غیرسرکاری امریکی تنظیم واٹر ڈاٹ اوآر جی کے اعدادوشمار کے مطابق پانی کی قلت، عدم فراہمی اور آلودگی سے سب سے زیادہ عورتوں کے معمولات زندگی متاثر ہوتے ہیں، دنیا بھر میں عورتیں روزانہ چھے گھنٹے مختلف علاقوں اور مقامات سے پانی کے حصول پر صرف کرتی ہیں۔ مجموعی طور پر یہ وقت 26 کروڑ 60 لاکھ گھنٹے فی دن بنتا ہے۔ ماہرین کے مطابق اگر عورتیں یہ وقت کوئی ہنر سیکھنے یا تعلیم حاصل کرنے میں صَرف کریں تو دنیا کی معاشی ترقی میں اہم تر کردار ادا کرسکتی ہیں۔

عورتوں کے علاوہ گھروں میں بچوں پر بھی پانی بھرنے کی ذمے داری عائد کی جاتی ہے اور اس کے نتیجے میں بچوں کی بھی تعلیم متاثر ہوتی ہے۔ اگر بچوں کو اس ذمے داری سے آزاد کردیا جائے تو ان کو کھیلنے اور پڑھائی کے لیے مناسب وقت مل سکتا ہے۔ پانی کے بحران اور اس حوالے سے شکایات کا صحت سے براہِ راست تعلق ہے۔ کسی خطے میں لوگوں کی صاف پانی تک رسائی کا مطلب وہاں صحت کی مجموعی صورت حال بہتر بنانا ہے۔ ماہرین کے مطابق لوگوں تک صاف پانی پہنچا کر دنیا بھر میں بچوں کی شرح اموات میں حیرت انگیز حد تک کمی کی جاسکتی ہے۔ دنیا بھر میں ہر نوے سیکنڈ میں ایک بچہ آلودہ پانی کی وجہ سے لاحق ہونے والی کسی بیماری کے نتیجے میں موت سے ہم کنار ہو رہا ہے۔
پانی کی قلت اور اس سے متعلق دوسرے مسائل کی وجہ سے دنیا کی معیشت پر بھی اثر پڑ رہا ہے۔ صاف پانی کی تلاش میں ضایع ہونے والے وقت کو اگر مثبت انداز میں استعمال کیا جائے تو اس سے اربوں ڈالر کے معاشی فوائد حاصل کیے جاسکتے ہیں۔ پانی جیسی بنیادی ضرورت کی کمی کی وجہ سے دنیا بھر میں سالانہ 260 ارب ڈالر کا نقصان ہوتا ہے۔ پانی کی کم یابی اور آلودگی سے متعلق آنے والی رپورٹس بتاتی ہیں کہ صورت حال مزید خراب ہونا ہے، چناں چہ دنیا بھر میں پانی کو محفوظ رکھنے اور صورت حال سے نمٹنے کے لیے کئی طریقے اپنائے جارہے ہیں اور مختلف ٹیکنالوجیز سامنے آرہی ہیں۔ اس فیچر میں ان طریقوں اور ٹیکنالوجیز کی تفصیل پر مبنی ہے۔

٭دنیا بھر میں رائج پانی بچانے کے جدید طریقے

تیزی سے بڑھتی ہوئی آبادی اور انسانی سرگرمیوں کی بدولت دنیا بھر میں پینے کے صاف پانی کی قلت سنگین شکل اختیار کرتی جا رہی ہے۔ دنیا کے بیش تر ممالک نے مستقبل میں پانی جیسی نعمت کی محرومی سے بچنے کے لیے ہنگامی بنیادوں پر کام شروع کر رکھا ہے۔ کچھ ممالک سمندری پانی کو میٹھا بنانے کی تگ و دو میں ہیں تو کچھ ممالک پانی کو ری سائیکل کر رہے ہیں، کچھ ممالک اس کام کے لیے قدرتی طریقے استعمال کر رہے ہیں تو کچھ ممالک نے اپنے شہریوں کو پانی کے ضیاع سے روکنے کے لیے گھروں، صنعتوں میں بجلی گیس کی طرح پانی کے میٹر لگا رکھے ہیں۔ پانی بچانے کے چند اہم طریقے درج ذیل ہیں:

٭ڈی سیلی نیشن (سمندری پانی کو میٹھا بنانا)

ڈی سیلی نیشن ایسا طریقہ ہے جس میں کھارے پانی سے نمک اور دیگر معدنی اجزا کو نکال کر اسے پینے اور انسانی استعمال کے قابل بنا یا جاتا ہے۔ اس طریقۂ کار کو سیم لگی زرعی زمین سے نمک نکال کر اسے قابل کاشت بنانے کے لیے بھی استعمال کیا جاتا ہے۔ یہ طریقۂ کار انسانی استعمال کے لیے تازہ پانی کے حصول کا ایک بہت بڑا ذریعہ ہے۔ میٹھے پانی کے حصول کے دیگر طریقوں کی نسبت یہ تھوڑا منہگا طریقہ ہے۔

پاکستان میں پہلا ڈی سیلی نیشن پلانٹ 1987میں بلوچستان کی سینڈیک کاپر مائنز میں نصب کیا گیا تھا۔ دوسرا پلانٹ 1995میں کراچی کے ساحل پر نصب کیا گیا، جب کہ 2014 میں ڈیفینس ہاؤسنگ سوسائٹی کراچی میں سمندری پانی کو میٹھا کرنے کے پلانٹ کا افتتاح کیا گیا۔ دس ایکٹر رقبے پر محیط 600ملین ڈالر لاگت سے بننے والے اس پلانٹ میں روزانہ 14ملین لیٹر پانی سمندری پانی کو میٹھا کرنے کی گنجائش ہے، جب کہ رواں سال جنوری میں ہی گوادر میں پاکستان کی تاریخ کے سب سے بڑے ڈی سیلی نیشن پلانٹ کی تعمیر کا آغاز کیا گیا ہے ۔ تکمیل کے بعد یہ پلانٹ اسی پیسے فی گیلن کی لاگت سے ڈھائی لاکھ گیلن پانی فی دن فراہم کرسکے گا۔

سعودی عرب اس طریقے پر عمل کر کے میٹھا پانی پیدا کرنے والا دنیا کا سب سے بڑا ملک ہے۔ جب کہ حال ہی میں سعودی حکومت نے ساحلی شہر الخفجی میں شمسی توانائی سے چلنے والا ڈی سیلی نیشن پلانٹ نصب کیا ہے۔ سعودی عرب 2019 تک اپنے تمام ڈی سیلی نیشن پلانٹس کو شمسی توانائی پر منتقل کرنے کے لیے پُرعزم ہے۔ اس کے بعد اسرائیل کا بھی پانی کی بچت کرنے والے مما لک میں سرفہرست ہے۔ صحرائی محل وقوع ہونے کے باوجود اسرائیل دوسرے ممالک کو میٹھا پانی فروخت کرکے سالانہ دو ارب ڈالر کماتا ہے۔ یہ ملک 85 فی صد ویسٹ واٹر کو ری سائیکل کرتا ہے۔ وہاں تین سو سے زاید کمپنیاں کھارے پانی کو میٹھا بنا رہی ہیں۔ امریکی ریاست کیلے فورنیا جو کہ اپنی تاریخ کی بدترین خشک سالی کا شکار ہے، وہاں اس وقت سترہ ڈی سیلی نیشن پلانٹ فعال ہیں۔

٭ جیو تھرمل توانائی سے پانی کا حصول

یونان نے میٹھے پانی کے حصول کے لیے ایک نیا طریقہ استعمال کیا ہے۔ یونانی جزیرے میلوس کا محل وقوع آئیگین وولکانک آرک (آتش فشانی چٹان) پر ہونے کی وجہ سے جیو تھرمل توانائی کے لیے بہترین ہے۔ یونان اپنے اس جزیرے میں زمین کے اندر آتش فشانی چٹانوں سے نکلنے والی حرارت کو پانی میں تبدیل کر رہا ہے۔ اس طریقۂ کار کے تحت گرم پانی کو زیرزمین نصب پائپوں سے گزارا جاتا ہے اور گرم پانی سے نکلنے والی بھاپ دیواروں پر موجود چھوٹے سوراخوں سے ایک جگہ جمع ہوکر صاف پانی کی شکل اختیار کرلیتی ہے۔ بعدازاں اس پانی کو جمع کرکے پینے اور زرعی مقاصد کے لیے استعمال کیا جاتا ہے۔

٭ڈیموں کی تعمیر

ڈیم کو پانی بچانے کے لیے سب سے موثر طریقہ سمجھا جاتا ہے، دنیا بھر میں اس وقت اڑتالیس ہزار سے زاید بڑے ڈیمز آپریشنل ہیں، جب کہ لوگوں کو پینے کے صاف پانی کی فراہمی، زراعت ، توانائی کے حصول اور سیلاب سے تحفظ فراہم کرنے کے لیے ڈیموں کی تعمیر جاری ہے۔ لیکن پاکستان میں ڈیموں کی تعمیر کو ایک سیاسی مسئلہ بنا دیا گیا ہے، یہی وجہ ہے کہ یہاں پانی کا بحران دن بہ دن شدید ہوتا جا رہا ہے۔

٭زراعت میں پانی کا ضیاع اور جدید نظام آب پاشی

اقوام متحدہ کے ادارے برائے خوراک اور زراعت کے اعدادوشمار کے مطابق دنیا بھر کا ستر فی صد پانی زرعی مقاصد میں استعمال ہوتا ہے۔ ایک کلو چاول اُگانے کے لیے تین سے پانچ ہزار لیٹر پانی، ایک کلو سویا اگانے کے لیے دو ہزار لیٹر پانی، ایک کلو گندم اگانے کے لیے نو سو لیٹر پانی اور ایک کلو آلو اگانے کے لیے پانچ سو لیٹر پانی خرچ ہوتا ہے۔ زراعت میں پانی کی اہمیت و افادیت مسلّمہ ہے اور میٹھے پانی کا سب سے زیادہ استعمال زرعی مقاصد میں ہی ہوتا ہے۔ مصدقہ اعدادوشمار کے مطابق پاکستان میں میٹھے پانی کا 90 فی صد زرعی شعبے کو دیا جاتا ہے جس میں سے نصف سے زاید آب پاشی کے پرانے نظام کی وجہ سے ضایع ہوجاتا ہے۔ ہماری زراعت کے لیے آب پاشی کا سب سے بڑا ذریعہ دریائے سندھ اور اس سے نکلنے والی نہریں ہیں۔

انڈس واٹر سسٹم 3 بڑے آبی ذخائر، 19 بیراجوں، 12رابطہ نہروں، 45 بڑی نہروں اور 1لاکھ7ہزار کھالوں پر مشتمل ہے، جس کا تخمینہ تقریباً 140ملین ایکڑ فٹ سالانہ ہے۔ ہمارے آبی وسائل کا تقریباً 70 فی صد پانی چھوٹی بڑی نہروں، کھالوں اور کھیتوں میں دوران آب پاشی ضائع ہوجاتا ہے۔ دنیا بھر میں زراعت میں پانی بچانے کے لیے، اسپرنکلزاور ڈرپ ایری گیشن جیسے جدید طریقے استعمال کیے جا رہے ہیں، جب کہ زرعی ماہرین کا کہنا ہے کہ ایسے علاقے جہاں پانی کم ہو وہاں کم پانی میں اُگنے والی فصلیں کاشت کی جائیں۔ پانی کے ضیاع کو روکنے کے لیے نالوں، نہروں اور کھالوں کی وقتاً فوقتاً صفائی کی جائے اور پانی کو ضائع اور جذب ہونے سے بچانے کے لیے انہیں پختہ کیا جائے۔

٭ڈرپ ایری گیشن

ڈرپ ایری گیشن ایک ایسا جدید طریقہ ہے جس میں ایک نوزل کے ذریعے پودے کی جڑوں میں پانی آہستہ آہستہ ڈالا جاتا ہے۔ اس کا مقصد زراعت میں پانی کے ضیاع کو کم سے کم کرنا ہے ۔ اس طریقۂ کار میں پانی کو والو، پائپ، ٹیوبز کے نیٹ ورک کے ذریعے پانی تقسیم کیا جا تا ہے۔ یہ نظام اسپرنکلز ایری گیشن کی نسبت زیادہ موثر ہے۔

پاکستان میں زرعی نظام میں بہتر ی لانے اور پانی بچانے کے لیے ڈرپ ایری گیشن کا محدود استعمال کافی عرصے سے جاری ہے، لیکن حال ہی میں حکومتِ پنجاب نے اس نظام کو چھوٹے کاشت کاروں تک متعارف کروایا ہے، جس کے تحت پانی کو پودوں کی ضرورت کے مطابق پورے کھیت کے بجائے پودوں کی جڑوں میں پائپ نیٹ ورک کے ذریعے قطرہ قطرہ فراہم کیا جاتا ہے، جس سے پانی اور کھاد کی بچت کے علاوہ پیداوار میں بھی 20 سے 100فی صد تک اضافہ ہوتا ہے۔ آب پاشی کے اس جدید نظام کی مدد سے کاشت کار اپنی بنجر اور ناکارہ زمینوں کو بھی زیرکاشت لاسکتے ہیں۔

٭ اسپرنکلر ایریگیشن

اس طریقۂ کار میں بارش کا انداز استعمال کرتے ہوئے پانی کے پائپس کو ایک مخصوص طریقے سے تھوڑے تھوڑے فاصلے سے لگایا جاتا ہے۔ پانی پائپ کے سرے پر موجود نوزل سے ہلکی پھوار کی شکل  میں نکل کر اطراف کے رقبے کو پانی فراہم کرتی ہے۔ اس طریقۂ کار کو زیادہ تر زراعت ، گھر کے باغیچوں، گالف کورس اور پارکس وغیرہ میں استعمال کیا جاتا ہے۔

دنیا بھر میں پانی کو محفوظ کرنے کے قدرتی طریقے
٭ مٹی میں نمی کو برقرار رکھنا اور زیرآب پانی کو ری چارج کرنا

مٹی میں نمی کو جذب کرنے کی قدرتی صلاحیت ہوتی ہے۔ مٹی میں موجود مسام اس عمل کو سر انجام دیتے ہیں، جو اپنے اندر گیس اور پانی کو محفوظ رکھتے ہیں۔ مٹی کی پانی کو محفوظ رکھنے کی صلاحیت کا دارومدار پانی کے مالیکیولز اور اجسام کی جسامت پر ہوتا ہے، مثال کے طور پر چکنی مٹی میں پانی کے مالیکیولز اجسام کو بہت مضبوطی سے جوڑے رکھتے ہیں، جب کہ ذرات پر مشتمل مٹی میں ان کی گرفت کم زور ہوتی ہے اسی وجہ سے چکنی مٹی میں زیادہ پانی جذب اور محفوظ کرنے کی صلاحیت ہوتی ہے۔ مٹی جتنی زیادہ پانی سے لبریز ہوگی پودوں کی بڑھوتری اتنی ہی تیزی سے ہوگی۔

عمومی طور پر مٹی کی اوپری سطح 25 فی صد پانی، 25 فی صد ہوا، 45 فی صد معدنیات اور 5 فی صد دوسرے اجسام پر مشتمل ہوتی ہے، جب کہ واٹر ری ٹینشن (پانی ذخیرہ کرنے کا عمل) گہرائی میں ہوتی ہے اور زندگی کے لیے واٹر ری ٹینشن نہایت ضروری ہے، کیوں کہ یہ پودوں کو انفلٹریشن (ایک طریقہ جس میں سطح زمین پر موجود پانی مٹی میں داخل ہوتا ہے، اسی وجہ سے مٹی میں بارش اور زراعت میں استعمال ہونے والے پانی کو جذب کرنے کی صلاحیت پائی جاتی ہے) کے دوران پانی کی فراہمی جاری رکھتی ہے۔

یہی پانی گرمیوں یا خشک سالی میں پودوں کو ملتا رہتا ہے، جب کہ مٹی میں نمی کو برقرار رکھنے اور زیرآب پانی کو ری چارج کرنے کا طریقہ استعمال کرکے پانی کی قلت کو کافی حد تک کم کیا جاسکتا ہے۔ اس طریقۂ کار میں مٹی میں موجود ایسے پانی کو جو کہ پودوں، درختوں کے استعمال میں نہ ہو، اسے استعمال کیا جاسکتا ہے، اس عمل کے لیے ’ری چارج ‘ کی اصطلاح استعمال کی جاتی ہے۔ اس کے ذریعے مٹی میں فیلڈ کیپیسٹی کے عمل کو روک کر پانی کی سطح میں اضافہ کیا جاسکتا ہے۔ مٹی کی تین اقسام (اوون ڈرائی، سیچوریٹڈ اور فیلڈ کیپیسٹی) ہیں جنہیں مٹی، پانی اور پودوں کی بڑھوتری کے درمیان ربط کو سمجھنے کے لیے جاننا بہت ضروری ہے۔

٭خشک (اوون ڈرائی)

مٹی ذرات اور ایسے مسام پر مشتمل ہوتی ہے جو کہ آکسیجن، کاربن ڈائی آکسائیڈ اور ڈائی نائٹروجن جیسی گیسوں سے بھرے ہوتے ہیں۔ مٹی میں موجود مسام جب مکمل طور پر ان گیسوں سے بھر جاتے ہیں تو اس طرح کی مٹی کو اوون ڈرائی کہا جاتا ہے۔ اسے ایسی مٹی جانا جاتا ہے جسے 105 ڈگری سینٹی گریڈ پر خشک کیا گیا ہو اور وہ اپنے مخصوص وزن تک پہنچ چکی ہو۔ اس طرح کی مٹی میں پانی بالکل نہیں ہوتا۔

٭سیر شدہ (سیچوریٹڈ)

اس طرح کی مٹی میں موجود مسام پانی سے بھرتے ہوتے ہیں، اور اس وقت یہ مٹی نمی کو محفوظ رکھنے کی اپنی مکمل گنجائش کے ساتھ ہوتی ہے۔

٭فیلڈ کیپیسٹی

بارش یا زراعت کی وجہ سے سیچوریٹڈ (سیر شدہ) مٹی کے بڑے مساموں میں سے پانی کا ایک حصہ گریویٹی (کشش ثقل) کی وجہ سے بہہ جاتا ہے۔ جب کہ مائیکرو پورز (باریک مسام) میں پانی موجود رہتا ہے۔ دو سے تین دن بعد گریویٹی (کشش ثقل) کی وجہ سے بہنے والا حصہ ناقابل استعمال ہوجاتا ہے اور اس وقت اس مٹی کو فیلڈ کیپیسٹی کہا جاتا ہے۔ مثال کے طور پر آپ کے پاس سیر شدہ مٹی 100کیوبک سینٹی میٹر ہے، اور اس میں میکرو پورز (بڑے مسام) 35فی صد ہیں، تو مٹی کے فیلڈکیپیسٹی پر پہنچنے پر آپ کے پاس صرف 65کیوبک سینٹی میٹر سیچوریٹڈ مٹی بچے گی۔

٭قدرتی اور بنائی گئی ویٹ لینڈز

ویٹ لینڈ ز زمین میں ایسی جگہ کو کہا جاتا ہے جو مستقل یا عارضی طور پر پانی سے سیر شدہ ہو۔ ویسٹ واٹر ٹریٹمنٹ کے لیے ویٹ لینڈز کی تعمیر نہایت اہمیت کی حامل ہے۔ کیو ں کہ ایسی جگہ پر اُگنے والے پودوں میں زہریلے مادوں کو بڑی مقدار میں جذب کرنے کی صلاحیت پائی جاتی ہے۔ ویٹ لینڈز کے حیاتیاتی اور کیمیائی طریقۂ کار سے آلودہ پانی کو صاف کیا جاسکتا ہے۔ ویٹ لینڈز ماحول میں بہتری، خصوصاً پانی کی صفائی، سیلاب پر قابو پانے، کاربن ڈائی آکسائیڈ جذب کرنے اور خطِ ساحل کے استحکام کے لیے نہایت اہمیت کے حامل ہیں۔ ویٹ لینڈز کو دو اقسام قدرتی ویٹ لینڈز اور تعمیر کیے گئے ویٹ لینڈز میں تقسیم کیا جاتا ہے۔

٭ قدرتی ویٹ لینڈز

قدرتی طور پر بنے ہوئے ویٹ لینڈز ماسوائے انٹارکٹیکا دنیا کے ہر خطے میں ہیں۔ ویٹ لینڈ ز میں تازہ اور سمندری دونوں طرح کا پانی ہوسکتا ہے۔ قدرتی طور پر بنے ویٹ لینڈز کو مزید چار اقسام سوامپ (دریاؤں کے کنارے بنے جنگلات)، مارشیس(ایسی جگہ جہاں درختوں کے بجائے چھوٹے خودرو پودے ہوں)، بوگس (ایسی جگہ جہاں مردار درختوں کے گلنے سڑنے کا عمل جاری ہو) اور فینز (ایسی جگہ جہاں گھاس، مردار درخت اور پودے ہوں) میں تقسیم کیا جاتا ہے، جب کہ مینگروز، کار، پوکوسین اور وارزیا کے جنگلات ان کی ذیلی اقسام ہیں۔ قدرتی ویٹ لینڈزآبی ایکو سسٹم کو برقرار میں اہم کردار ادا کرتے ہیں۔ یہ ویٹ لینڈز پانی میں سے نائٹروجن ، فاسفورس اور اس نوعیت کی دیگر زہریلی گیسوں کو جذب کرکے زیرآب موجود پانی کو صاف اور زیرزمین نفوذ پذیر چٹانوں میں پانی کی مقدار میں اضافہ کرتے ہیں۔

٭ تعمیر کیے گئے ویٹ لینڈز

کارخانوں اور رہائشی علاقوں سے نکلنے والے آلودہ پانی کو ٹریٹ کرنے کے لیے مصنوعی ویٹ لینڈز تعمیر کیے جاتے ہیں۔ قدرتی ویٹ لینڈز کی طرح یہ بھی بائیو فلٹر کا کام کرتے ہیں۔ مصنوعی ویٹ لینڈز بنیادی طور پر سینی ٹیشن ٹیکنالوجی ہے جو نہ صرف پیتھوجینز (متعدی بیماریاں پھیلانے والا ایک جرثومہ) کو ختم کرتا ہے بل کہ آرگینک مادوں، اور بھاری دھاتوں کو صاف کرکے پانی کے معیار کو مزید بہتر بناتا ہے۔ مصنوعی ویٹ لینڈز آلودہ پانی کو صاف کرکے زیر زمین پانی کو استعمال کے قابل بنانے میں نہایت اہمیت کے حامل ہیں۔

٭ری فاریسٹٹیشن

کسی میدانی مقام پر شجرکاری کرکے جنگلات بنانے کا عمل ری فاریسٹٹیشن کہلاتا ہے۔ یہ عمل ماحولیاتی نظام کی بقا میں اہم کردار ادا کرتا ہے، تو دوسری جانب یہ طریقہ پانی کی قلت کے خاتمے کے لیے بہت ضروری ہے۔ جنگلات نہ صر ف مٹی کو پانی کے ساتھ بہنے سے روکتے ہیں بل کہ انفلٹریشن کے عمل کے ذریعے مٹی میں پانی کو جذب کرتے ہیں، جس سے زیرزمین چٹانوں اور مٹی کا کٹاؤ رُکتا ہے۔ جنگلات اس عمل کے ذریعے سیلاب اور بارشوں کے پانی کو جذب کرکے ایکوا فرز میں پانی کی مقدار میں اضافہ بھی کرتے ہیں۔ جنگلات کی وجہ سے پانی کے معیار میں بہتری آتی ہے اور یہ پانی کے چکر (واٹر سائیکل) کو بھی باقاعدہ کرتا ہے۔ دنیا بھر میں پانی کے ذخائر کو محفوظ بنانے کے لیے قدرتی اور مصنوعی جنگلات بنانے میں تیزی سے اضافہ ہورہا ہے، لیکن ہمارے ملک میں قیمتی لکڑی کے حصول کے لیے پورے پورے جنگلات کاٹ کر انہیں چٹیل میدانوں میں تبدیل کردیا گیا ہے۔

٭ ری پیرین بفر اسٹرپ (آبی گزرگاہوں کے کنارے یا دونوں اطراف شجرکاری)

پانی کو محفوظ کرنے کے ری پیرین بفر اسٹرپ کا طریقہ بھی دنیا کے بہت سے ممالک میں رائج ہے۔ اس طریقۂ کار میں پانی کے ساتھ ایسی جگہوں پر جہاں فارمنگ کی ممانعت ہو وہاں درخت لگائے جاتے ہیں، لیکن اس کے لیے کچھ قوانین رائج ہیں جیسا کہ کھاد، کٹائی اور جانوروں کا داخلہ ممنوع ہوتا ہے اور مخصوص درختوں کو اپنے طور پر خود ہی بڑھوتری کرنے دی جاتی ہے۔ یہ طریقۂ کار مٹی کے بہاؤ کو روکنے کے لیے کئی سال سے رائج ہے۔ اس طریقے پر عمل کرنے سے پانی آلودگی سے بچ جاتا ہے، آبی گزرگاہوں میں بہتری آتی ہے اور جنگلی حیات کو تحفظ ملتا ہے۔ ری پیریئن زون (وہ جگہ جہاں یہ درخت لگے ہوں) نہ صرف پانی کے معیار کو بہتر بناتے ہیں بل کہ اسے ضایع ہونے سے بچانے میں بھی اہم کردار ادا کرتے ہیں۔ یہ گاد، نائٹروجن، فاسفورس، کیڑے اور جڑی بوٹی مار ادویات کو صاف پانی میں شامل ہونے سے روکتا ہے، جب کہ ان درختوں کی جڑیں سیلابی پانی کا بہاؤ سست کرکے مٹی کے کٹاؤ روک کر مٹی کو زیادہ سے زیادہ پانی جذب کرنے کا موقع فراہم کرتی ہیں۔

دنیا بھر میں زیرزمین پانی کے کم ہوتے ذخائر

دنیا بھر میں زیرزمین پانی کے ذخائر تیزی سے ختم ہورہے ہیں۔ ناسا کے نئے سیٹلائٹ ڈیٹا کے مطابق دنیا بھر کے اربوں لوگوں کو تازہ پانی فراہم کرنے والے زیرزمین ایکوافرز (زیرزمین نفوذ پذیر چٹانیں جن کی تہہ میں پانی موجود ہوتا ہے) میں پانی کی مقدار خطرناک حد تک ختم ہوچکی ہے۔

بھارت سے چین اور امریکا سے فرانس تک موجود دنیا کے 37 بڑے ایکوافرز میں سے 21 ایکوافرز میں پانی اپنی آخری حد سے نیچے آچکا ہے۔ دس سال پر محیط اس تحقیق میں کہا گیا ہے کہ ان 21 میں سے 13ایکوافرز میں پانی انتباہی حد کو بھی عبور کرکے سب سے خطرناک درجے میں آچکا ہے۔ سائنس دانوں کا کہنا ہے کہ پانی کے یہ ذخائر بڑھتی ہوئی آبادی، زراعت اور کان کنی جیسی صنعتوں کی وجہ سے اپنی بقا کی جنگ لڑرہے ہیں، کیوں کہ ان سب ضروریات کے لیے پانی کی طلب میں تیزی سے اضافہ ہورہا ہے اور انسانوں کا پانی کی بچت کرنے کے بجائے زیرزمین پانی پر انحصار دن بہ دن بڑھتا جا رہا ہے۔

ناسا کے واٹر Jay Famiglietti کا اس بابت کہنا ہے،’’یہ صورت حال بہت پیچیدہ ہے۔ دنیا بھر کی آبادی کے استعمال کے لیے یہ ایکوافرز 35 فی صد پانی فراہم کرتے ہیں، لیکن خشک سالی کی صورت میں پانی کھینچنے کی شرح تیزی سے بڑھ رہی ہے۔ مثال کے طور بارش کے نہ ہونے کی وجہ سے صرف کیلی فورنیا میں ایکوافرز کا 60 فی صد پانی استعمال کیا جا رہا ہے، جس کی وجہ سے دریا اور زمین کی اوپری سطح پر موجود پانی کے دیگر ذخائر (تالاب، جھیل وغیرہ) خشک ہوچکے ہیں۔

پاکستان کی صورت حال

دوسری طرف انڈیا، پاکستان اور شمالی افریقا جیسے گنجان آبادی والے خطوں میں ایکوافرز کی صورت حال زیادہ خراب ہے، کیوں کہ ان خطوں میں پانی کے محدود متبادل اور قلت ان ایکوافرز کو زیادہ تیزی سے غیرمستحکم کر سکتی ہے۔‘‘ موسمیاتی تبدیلی کے منفی اثرات کے نتیجے میں پاکستان میں اوسط درجۂ حرارت میں خطرناک حد تک اضافہ ہونے کا انکشاف ہوا ہے۔ درجۂ حرارت میں اضافے کو روکنے کے لیے قبل از وقت اقدامات نہ کیے گئے تو آنے والے سالوں کے دوران پاکستان میں قدرتی آفات کی شرح میں مزید اضافہ ہونے کے ساتھ خوراک، توانائی اور پانی کا شدید بحران پیدا ہونے کا خدشہ ہے۔

دنیا بھر میں گلوبل وارمنگ میں اضافے کے باعث اوسط درجۂ حرارت بڑھ رہا ہے، تاہم دیگر ملکوں کی نسبت پاکستان میں اوسط درجۂ حرارت میں تیزی سے اضافہ ہورہا ہے۔ دستاویزات کے مطابق گذشتہ 100 سال کے دوران دنیا کے اوسط درجۂ حرارت میں 0.6 ڈگری سینٹی گریڈ کا اضافہ ہوا ہے اور اگر یہی سلسلہ جاری رہا تو رواں صدی کے دوران درجۂ حرارت کی اوسط شرح 1.8 سے4.0 ڈگری سینٹی گریڈ تک بڑھ سکتی ہے۔ دستاویز کے مطابق باقی دنیا کے مقابلے میں پاکستان میں گذشتہ 60 سال کے دوران اوسط درجۂ حرارت میں خطرناک حد تک اضافہ ہوا ہے۔

رپورٹ کے مطابق1901 سے 1956 تک پاکستان سمیت پوری دنیا میں اوسط درجۂ حرارت 0.6 رہا۔ 1956سے 1971تک دنیا کا اوسط درجۂ حرارت 0.128 رہا، جب کہ پاکستان میں اس دوران اوسط درجۂ حرارت 0.16 رہا۔ 1971سے 1981تک دنیا کا اوسط درجۂ حرارت 0.152 رہا، جب کہ پاکستان میں اس دوران 0.26 رہا۔1981 سے1991 تک دنیا کا اوسط درجۂ حرارت 0.177 رہا، جب کہ پاکستان میں0.39 رہا۔1991 سے2005 تک دنیا میں اوسط درجۂ حرارت 0.333 رہا، جب کہ اس کے مقابلے میں پاکستان میں0.74 ڈگری سینٹی گریڈ ریکارڈ کیا گیا۔

2010 سے 2039 تک دنیا کا اوسط درجۂ حرارت 0.7 رہے گا، جب کہ اس دوران پاکستان میں درجۂ حرارت 1 ڈگری سینٹی گریڈ تک چلا جائے گا۔ ملک کے اوسط درجۂ حرارت میں اس قدر تیزی سے اضافے کے باعث آئندہ سال کے دوران پاکستان میں قدرتی آفات کے ساتھ ساتھ صاف پانی کی قلت میں خطرناک حد تک اضافہ ہو نے کا امکان ہے۔

ان مسائل کو حل کرنے پر کس قدر توجہ دی جارہی ہے، اس سے سب واقف ہیں۔ بے حسی اور غفلت ہماری قومی شناخت بن چکی ہے۔ اس لیے پانی کے معاملے میں بھی ہم خاموش تماشائی بنے ہوئے ہیں یا محض کاغذی یا دکھاوے کی کارروائیوں پر گزارہ کر رہے ہیں۔ سماجی شعور کی پستی اس معاملے میں بھی اپنے تماشے دکھا رہی ہے۔ مثال کے طور پر؛ نہاتے ہوئے، حجامت بناتے ہوئے، کپڑے برتن دھوتے ہوئے پانی کا نَل کھلا رکھا جاتا ہے، اتنا پانی ان کاموں میں صرف نہیں ہوتا جتنا پانی ہم نلکا کُھلا چھوڑ کر ضایع کر دیتے ہیں۔

ہم ایک واٹر بال لگا کر ٹینک سے بہنے والے پانی کو بچانے کی کوشش نہیں کرتے، سڑکیں تالاب بنتی ہیں بن جائیں لیکن ہم چند سو روپے کی واٹر بال لگانے کی زحمت نہیں کرتے، باغیچوں میں پانی دینے کے لیے پھوار کے بجائے پائپ کے ذریعے اسے تالاب بنا دیتے ہیں۔ گاڑی کو ایک بالٹی پانی سے بھی بہ آسانی صاف کیا جاسکتا ہے لیکن ہم اپنی شان و شوکت ظاہر کرنے کے لیے گھر کے باہر کھڑے ہوکر کئی گیلن پانی گاڑی پر بہا دیتے ہیں۔ جس طرح ہم وقت جیسی نعمت کی قدر نہیں کرتے اسی طرح ہمارے لیے پانی بھی ایک بے وقعت شے ہے اور ہمارا یہ انفرادی رویہ ہماری بے حسی اور شعوری فقدان کا جیتا جاگتا نمونہ ہے۔

ساتھ ساتھ پاکستان میں صاف پانی کی نایابی اور منہگائی خوف ناک ترین شکل اختیار کرچکی ہے۔ وسائل کی غیر یکساں تقسیم اور صاحب اقتدار لوگوں کی ہوسِ زر نے عوام کو زندہ درگور کردیا ہے۔ اس بہتی گنگا میں ہر فرد، ہر ادارہ حسب استطاعت ہاتھ دھو رہا ہے۔ کثیرالقومی کمپنیاں سالوں تک ’منرل واٹر‘ کے نام پر فلٹر واٹر پلاتی رہیں تو مقامی کمپنیاں فلٹر واٹر کے نام پر لوگوں کو آلودہ پانی خوب صورت پیکنگ میں منہگے داموں فروخت کر رہی ہیں۔ جن لوگوں کے اس پانی کو خریدنے کی استطاعت نہیں وہ گلی محلوں، چھوٹی دکانوں میں ’فلٹر واٹر‘ کے نام پر اپنا ہی چوری کیا ہوا پانی خرید رہے ہیں۔

اوپر سے لے کر نیچے تک کوئی انہیں دیکھنے والا نہیں، کوئی جواب دہی کرنے والا نہیں کہ جی آپ ایک غیرمعیاری فلٹر اور بالائے بنفشی ٹیوب لائٹ لگا کر پانی کو کیسے فلٹر کر رہے ہیں، اسی طرح مرغی خانوں کے درمیان مضافاتی علاقوں میں قایم کثیرالقومی کمپنی سے یہ نہیں پوچھتا کہ جی آپ نے اتنے آلودہ بدبودار ماحول میں صاف پانی کی فراہمی کا دعویٰ کیسے کر رہے ہیں؟ عوام کو لوٹنے کھسوٹنے کا سلسلہ جاری ہے اور لگتا یہی ہے کہ آئندہ بھی جاری ہی رہے گا، کیوں کہ جب تک ہم خود |کو ٹھیک نہیں کریں گے، باشعور نہیں ہوں گے، اس وقت دنیا کی کوئی طاقت ہمیں غربت، جہالت سے نہیں نکال سکتی۔
سان فرانسسكو: ماہرین نے خبردار کیا ہے کہ اسمارٹ فون کو بار بار دیکھنے کی شدید عادت اس شخص کو منشیات کی لت کی مانند جکڑلیتی ہے۔

سان فرانسسکو اسٹیٹ یونیورسٹی کے پروفیسر ایرک پیپر کے مطابق اسمارٹ فون کا استعمال عین اسی طرح ہے جس طرح کوئی شخص منشیات استعمال کرتا ہے لیکن اس کی باقاعدہ سائنسی وجوہ ہیں جنہیں جاننا بہت ضروری ہے۔

شروع شروع میں سوشل میڈیا ایپس کے نوٹی فکیشن کی آواز کو نظر انداز کرنا مشکل ہوتا ہے بعد ازاں اس کا انتظار رہتا ہے اور بعد میں یہ ایک نشے کی عادت بن جاتی ہے اس موقع پر اسمارٹ فون کا استعمال منشیات کے استعمال جیسا ہوجاتا ہے لیکن ایسے افراد میں اداسی، تنہائی اور بے چینی کا تناسب بھی بہت زیادہ ہوتا ہے۔
پروفیسر پیپر کے مطابق اسمارٹ فون کی لت دماغ کے اندر خلیات کے روابط (کنکشنز) عین اسی طرح کردیتی ہے جس طرح افیون استعمال کرنے والے کے دماغ میں ہوتے ہیں، جس طرح لوگ خود کو بھلانے اور درد بھگانے کے لیے افیون اور نشہ استعمال کرتے ہیں عین اسی طرح وہ اسمارٹ فون پر سوشل میڈیا ایپس کو بار بار کھول کر دیکھتے رہتے ہیں۔

اس ضمن میں ایرک پیپر اور ان کے ساتھیوں نے 135 افراد کا سروے کیا اور بتایا کہ اسمارٹ فون کے بہت زیادہ عادی افراد ایک کام پر توجہ نہیں دے پاتے اور وہ ڈپریشن، بے چینی اور اکیلے پن کے بھی شکار ہوتے ہیں۔

نفسیات دانوں کے مطابق اسمارٹ فون کی سب سے بڑی وجہ مختلف ایپس پر آنے والی اپ ڈیٹس اور پیغامات ہیں جو اسمارٹ فون کے عادی شخص کے لیے ایک زنجیر کی مانند ہیں۔

|ایرک کہتے ہیں کہ سوشل میڈیا کمپنیوں کو زیادہ نگاہیں، زیادہ کلک اور بار بار توجہ چاہیے اور یہ سب زیادہ رقم کے لالچ میں کیا جاتا ہے، اب حال یہ ہے کہ اسمارٹ فون نے لوگوں کی توجہ کو اغوا کر رکھا ہے۔
لندن: مائیکرو سافٹ کمپنی کے مالک بل گیٹس نے کہا ہے کہ ملیریا جیسے موذی مرض کو ختم کرنے کے لیے مچھروں کی سیٹلائٹ کے ذریعے نگرانی کرنا ضروری ہوگیا ہے جس میں سرمایہ کاری کرنے کی ضرورت ہے۔

بین الاقوامی خبر رساں ادارے کے مطابق لندن میں ہونے والی ’ملیریا سمٹ‘ سے خطاب کرتے ہوئے بل گیٹس کا کہنا تھا کہ ملیریا کے خاتمے کے لیے دنیا کو وہ کام کرنے ہوں گے جو اس سے قبل نہیں ہو سکے جیسا کہ جدید ٹیکنالوجی کا استعمال، جس کی مدد سے مچھروں کی حرکات اور افزائش کی نگرانی کی جا سکے۔

بل گیٹس کا کہنا تھا کہ ڈرون اور سٹیلائٹ کے ذریعے مچھروں کی نگرانی کو ممکن بنایا جا سکے گا اس لیے ملیریا کے خاتمے کے لیے مائیکرو سافٹ نے 2 ارب ڈالر کی رقم مختص کی ہے تاکہ صرف 2016ء میں 4 لاکھ 45 ہزار افراد کی ہلاکت کا سبب بننے والی اس بیماری کا مکمل خاتمہ کیا جا سکے اور جدید ٹیکنالوجی کے استعمال کے بغیر اس مرض سے نجات حاصل کرنا ممکن نہیں۔
|واضح رہے کہ ملیریا کے خاتمے کے لیے منعقدہ اس سربراہی اجلاس میں شہزادہ چارلس، 16 ریاستوں کے سربراہان اور معروف تاجروں نے شرکت کی اور اپنی رائے کا اظہار کیا۔
کراچی:  کراچی میں ٹائیفائیڈ وبائی صورت اختیار کررہا ہے، ٹائیفائیڈ کے بیکٹیریا نے ادویات کے خلاف مزاحمت پیدا کرلی ہے اوردوا اس مرض پر اثر انداز نہیں ہورہی ہے۔

ماہر متعدی امراض ڈاکٹر نسیم صلاح الدین نے کہا ہے کہ ٹائیفائیڈ کے مرض پر دی جانے والی ادویات کا اثر ختم ہوگیاجس کی وجہ سے ماہرین صحت بھی پریشان ہیں۔ ڈاکٹروں کو لمحہ فکر میں مبتلا کردیا ہے کہ اس بیماری پر قابوکس طرح پایاجائے اور اس مرض پر قابو پانے کیلیے کونسی دوا استعمال کی جائے۔

انھوں نے بتایا کہ بیکٹیریا کی بڑھتی ہوئی طاقت اور دواؤں کیخلاف مزاحمت نے گھمبیر صورتحال اختیار کر لی، مختلف امراض سر اٹھا رہے ہیں اور قابو سے باہربھی ہورہے ہیں ، ادویات ان پر اثر نہیں کر رہیں بالخصوص ملٹی ڈرگ ریزسٹنٹ ٹائیفائیڈ بے قابو ہے جس کی بنیادی وجہ آلودہ پانی ہے۔
ڈاکٹر نسیم صلاح الدین نے بتایا کہ آج سے 20 سال پہلے ٹائیفائیڈ عام دوا سے ٹھیک ہو جاتا تھا لیکن ان ادویات کا اثر ختم ہوگیا  اور مریض کو ایک دوا کی دگنی خوراک دی جاتی ہے، ان ادویات کا 10 سے 12 روز کا کورس مریض کو اس مرض سے نجات دے دیتا تھا لیکن اب ایسا جراثیم سامنے آیا ہے جس نے ادویات کو غیر موثرکردیا ہے اورشہرکے ڈاکٹر نئی ادویات پر تجربہ کر رہے ہیں لیکن فیصلہ نہیں ہو پارہا کہ کونسی دوا زیادہ بہتر اور زیادہ موثر ہے، اس صورتحال سے نمٹنے کیلیے ڈاکٹروں کا ایک اجلاس اگلے ہفتے طلب بھی کیا گیا جس میں فیصلہ کیاجائے گا کہ کون سی دوا استعمال کی جائے۔

ان کا کہنا تھا کہ یہ مریض پورے شہر سے رپورٹ ہو رہے ہیں اور غلط ادویات کی وجہ سے پیچیدگیاں پیدا ہو رہی ہیں جگرکے امراض کے ساتھ مریضوں کی آنتیں بھی شدید متاثر ہورہی ہیں جن کے لیے آپریشن کی ضرورت پڑ رہی ہے۔

ڈاکٹر نسیم نے عوام کو ہدایت کی کہ پانی ابال کر پئیں اور بچے غیرمعیاری آئس کریم ، برف اور گولے گنڈے بھی نہ کھائیں اس میں بھی جراثیم زندہ رہتے ہیں جبکہ گھر کا  کھانا کھائیں، جراثیم کی ادویات کے خلاف مزاحمت کی وجوہات پر بات کرتے ہوئے ان کا کہنا تھا کہ ملک میں تربیت یافتہ ڈاکٹروں کی کمی اور اتائیوں کی بھرمار ہے، ادویات کا معیار بدتر ہے۔ لیبارٹریز کا اسٹرکچر نہیں نہ سرکاری لیبارٹریز موجودہیں ، ملک میں انفیکشن کی نگرانی ( سرویلینس) کے لیے کوئی نظام ومرکزی ادارہ موجودنہیں ہے جس کے نتیجے میں بیماریوں کی تشخیص نہیں ہو پاتی، غیر تربیت یافتہ ڈاکٹر غیر موزوں ادویات بالخصوص اینٹی بائیوٹک بے دریغ استعمال کرنے کی تجویز دیتے ہیں یہ غیر موزوں ادویات بیکٹیریا/جراثیم کو ختم نہیں کرتیں بلکہ اسے کمزور کرتی ہیں جب ادویات کا کورس پورا ہو جاتا ہے تو جراثیم ان غیر موزوں ادویات کے عادی ہو کر ان کے خلاف مزاحمت پیدا کر لیتے ہیں۔

بعد ازاں جب یہ مریض مستند اور تربیت یافتہ ڈاکٹر سے مرض تشخیص کراتا ہے اور قابل اثر ، درست اور موزوں دوا استعمال کرتا ہے تب بھی جراثیم کا خاتمہ نہیں ہوتا کیونکہ غیر موزوں ادویات کا استعمال انھیں بہت طاقت وربنا دیتا ہے اس لیے |عوام مستند ڈاکٹروں سے رجوع کریں۔
| اسلام آباد: ملک میں شوگر کے مرض کے مکمل خاتمے کے لیے پاکستان اور یو اے ای میں معاہدہ طے پاگیا۔

پاکستان میں شوگر کے مرض کے مکمل خاتمے کے لیے پاکستان اور یو اے ای میں معاہدہ طے پاگیا جس کے تحت یواے ای ریڈ کریسنٹ کی مالی معاونت اور75 کروڑ روپے کی لاگت سے مری ایکسپریس وے بہارہ کہوپر 14 کنال زمین پر ذیابیطس اسپتال تعمیر کیا گیا ہے۔ 50 کمروں پرمشتمل ملکی تاریخ کے پہلے شوگراسپتال کا باضابطہ افتتاح 23 اپریل کووزیراعظم کریں گے۔

ترجمان ڈی ڈایابٹیزاسپتال نے ایکسپریس سے گفتگومیں کہاکہ یواے ای کے ساتھ ہونے والے معاہدے کوشفاف بنایا گیااور زیرعلاج مریضوں کو ہر قسم کی طبی سہولتیں مہیا کی جارہی ہیں۔
|دنیا کی 95 فیصد آبادی آلودہ فضا میں سانس لینے پر مجبور ہے جب کہ ترقی پذیر ممالک کے غریب لوگ اس کے زیادہ شکار ہیں۔

اس بات کا انکشاف ہیلتھ ایفیکٹ انسٹی ٹیوٹ (ایچ ای آئی)  نے اپنی ویب سائٹ پر شائع اسٹیٹ آف گلوبل ایئر رپورٹ میں کیا ہے۔ رپورٹ کے مطابق سال 2016ء میں دنیا بھر میں تقریباً 61 لاکھ افراد فضائی آلودگی کے سبب موت کا شکار ہوئے کیوں کہ فضائی آلودگی فالج،  دل کے دورے، پھیپھڑوں کےسرطان اور سانس کے دیگر امراض کا باعث ہے جو بعدازاں موت کی طرف لے جاتے ہیں۔
|الینوئے: اسرائیلی سائنسدانوں نے دریافت کیا ہے کہ ذیابیطس کے مریض اگر روزانہ صبح پیٹ بھر کر اور تگڑا ناشتہ کرلیں تو وہ بہتر شوگر کنٹرول کرتے ہوئے اپنا وزن بھی گھٹا سکتے ہیں۔

اس تحقیق کے نتائج گزشتہ روز شکاگو، الینوئے میں اینڈوکرائن سوسائٹی کے سالانہ اجلاس میں پیش کیے گئے، جن کی تفصیل کے مطابق تل ابیب یونیورسٹی، اسرائیل کے سائنسدانوں نے اوسطاً 69 سال عمر کے 29 افراد کا مطالعہ کیا جن میں 11 خواتین اور 18 مرد شامل تھے۔ یہ تمام افراد ٹائپ 2 ذیابیطس کے علاوہ موٹاپے میں بھی مبتلا تھے۔

تین ماہ تک جاری رہنے والے اس مطالعے میں دیکھا گیا کہ وہ افراد جنہوں نے متوازن غذا پر مشتمل، توانائی سے بھرپور ناشتہ پیٹ بھر کر کیا، ان کے خون میں شکر کی مقدار (بلڈ شوگر) نہ صرف بہتر طور پر کنٹرول میں رہی بلکہ ان کے وزن میں بھی کمی واقع ہوئی۔
مطالعے کی سربراہ، ڈاکٹر ڈینیالا جیکیوبووچ کہتی ہیں کہ ذیابیطس اور موٹاپے میں صرف یہی اہم نہیں کہ آپ کیا کھاتے ہیں، بلکہ یہ بات بھی خصوصی اہمیت رکھتی ہے کہ آپ دن کے کس حصے میں کھاتے ہیں۔ صبح کے وقت کیونکہ ہم پوری رات آرام کے بعد تازہ دم ہوتے ہیں اور ہمارا نظامِ استحالہ (میٹابولزم) بھی چاق و چوبند ہوتا ہے، اس لیے وہ غذا کو بہتر طور پر ہضم کرنے اور جزوِ بدن بنانے کی بہتر صلاحیت رکھتا ہے۔ یعنی اگر صبح کے وقت صحت بخش ناشتہ پیٹ بھر کر کیا جائے تو اس کے اثرات دن کے کسی بھی دوسرے حصے میں کھائے جانے والے کھانے کے مقابلے میں کہیں زیادہ بہتر اور صحت افزاء ہوتے ہیں۔

پرانی کہاوت ہے کہ ناشتہ شاہ کا، ظہرانہ (دوپہر کا کھانا) وزیر کا، اور عشائیہ (رات کا کھانا) فقیر کا۔ اسرائیلی سائنسدانوں نے بھی عین اسی مقولے پرعمل کیا۔ انہوں نے مطالعے میں شریک رضاکاروں کو دو گروپوں میں تقسیم کیا۔ پہلے گروپ کو دن میں تین مرتبہ اس طرح کھانا کھلایا گیا کہ ناشتے میں سب سے زیادہ، دوپہر میں اس سے کچھ کم، اور رات میں سب سے کم۔ رضاکاروں کے دوسرے گروپ کو بھی وہی غذا، اتنی ہی روزانہ مقدار میں دی گئی لیکن صبح سے رات تک 6 مرتبہ، مساوی حصوں میں تقسیم کرکے۔

دونوں گروپس کو تین ماہ تک مسلسل مشاہدے میں رکھا گیا اور ان میں بلڈ شوگر اور وزن کی تبدیل ہوتی کیفیت ہر 15 دن بعد نوٹ کی جاتی رہی۔ مطالعے کے اختتام پر معلوم ہوا کہ پہلے گروپ میں شامل رضاکاروں نے بہتر شوگر کنٹرول حاصل کیا جبکہ ان کا وزن بھی اوسطاً 5 کلوگرام کم ہوگیا۔ ان کے برعکس دوسرے گروپ والے رضاکاروں کے وزن میں اوسطاً 1.4 کلوگرام اضافہ ہوگیا۔

ایک اور دلچسپ بات یہ بھی سامنے آئی کہ روزانہ 6 مرتبہ مساوی مقدار میں کھانا کھانے والے افراد کو وقت بے وقت بھوک کا احساس تنگ کرتا رہا جبکہ دن میں تین مرتبہ (تگڑا ناشتہ، درمیانہ دوپہر کا کھانا، ہلکا پھلکا رات کا کھانا) کھانے والے افراد نے بے وقت بھوک کی شکایت بہت ہی کم کی۔ مزید یہ کہ پہلے گروپ کے مقابلے میں انہیں شوگر کنٹرول کےلیے بھی کم انسولین کی ضرورت پڑی۔

ماہرین کا کہنا ہے کہ ذیابیطس میں مبتلا افراد کی تقریباً 90 فیصد تعداد موٹاپے کا شکار بھی ہوتی ہے جبکہ موٹاپا کم کرکے ذیابیطس پر بھی بہتر کنٹرول حاصل کیا جاسکتا ہے۔

اگرچہ یہ تحقیق عمر رسیدہ اور ذیابیطس کے مریض افراد پر کی گئی ہے لیکن ممکنہ طور پر اس سے کم و بیش ہر عمر کے افراد ہی فائدہ اٹھا سکتے ہیں۔
|مانچسٹر: تحقیق کاروں کا کہنا ہے کہ ڈھلتی عمر میں ٹانگوں کی ہڈیوں میں درد اور پٹھوں میں پیدا ہونے والے مسائل کی وجہ اعصابی کمزوری ہے۔

جنرل آف فزیالوجی میں شائع ہونے والی مانچسٹر میٹرو پولیٹن یونیورسٹی کی ایک تحقیق کے مطابق ڈھلتی عمر کے ساتھ ساتھ ٹانگوں کے اعصاب کمزور پڑجاتے ہیں جس کے باعث عمر رسیدہ افراد کو معمول کی چہل قدمی اور سیڑھیاں چڑھنے میں دشواری کا سامنا کرنا پڑتا ہے۔

168 عمر رسیدہ مردوں پر کی گئی اس تحقیق سے ثابت ہوا کہ ٹانگوں کی تکلیف کی وجہ اعصاب کی کمزوری تھی تاہم وہ حضرات جو تیز دوڑنے کی عادت اپنائے ہوئے تھے اُن میں اعصاب مضبوط رہے اور وہ چلنے پھرنے کے دوران تکلیف سے محفوظ رہتے ہیں۔
مانچسٹر میٹرو پولیٹن یونیورسٹی کے پروفیسر جمی مک فی کے مطابق نوجوانوں میں 60 سے 70 ہزار اعصابی ریشے ٹانگوں کی حرکت، بھاگنے اور دیگر کاموں کی انجام دہی کےلیے اہم کردار ادا کرتے ہیں۔ یہ اعصابی ریشے ریڑھ کی ہڈی کے نچلے حصے (Lumbar Spine)  سے منسلک ہوتے ہیں اور وہیں سے ہدایات وصول کرتے ہیں تاہم 75 سال کی عمر تک پہنچتے پہنچتے ان اعصابی ریشوں کا ٹانگ کے پٹھوں پر کنٹرول 30 فیصد تک کم ہوجاتا ہے جس کے باعث ڈھلتی عمر کے افراد ٹانگوں میں شدید درد محسوس کرتے ہیں۔

یونیورسٹی آف واٹرلو اونٹاریو اور یونیورسٹی آف مانچسٹر کی مشترکہ تحقیقی ٹیم نے ٹانگوں کے پٹھوں کے ایم آر آئی سے معلوم کیا کہ ٹانگوں میں مؤثر حرکت کے لیے اعصابی نظام سے مسلسل ہدایات موصول ہوتے رہنا اشد ضروری ہے جبکہ اعصابی سگنل پر درست عمل درآمد کےلیے اعصاب کا مضبوط ہونا لازم ہوتا ہے جس کےلیے تحقیقی ٹیم نے ٹانگوں کے زندہ اعصاب کی تعداد اور کارکردگی جانچنے کےلیے برقی رو کا استعمال کیا۔

مسئلے کا حل کیا ہے؟
تحقیق سے یہ خوش آئند بات بھی سامنے آئی کہ مضبوط اعصاب، تباہ ہوجانے والے اعصاب تک نئی شاخیں بنالیتے ہیں اور یہ نئی شاخیں انہیں جوڑ کر مکمل تباہ ہونے سے بچالیتی ہیں لیکن ایسا صرف اُن افراد میں ہوتا ہے جو باقاعدگی سے ورزش کرتے ہیں۔
|کراچی: ماہرین طب نے کہا ہے کہ پاکستان میں منہ، دانتوں کے امراض تشویشناک ہوتے جارہے ہیں۔

ماہرین طب کا کہنا ہے کہ پاکستان میں منہ، دانتوں کے امراض تشویشناک ہوتے جارہے ہیں منہ کے کینسر میں نوجوان نسل تیزی سے مبتلا ہورہی ہے۔ جس کی بنیادی وجہ مضر صحت گٹکا، مین پوری ، ماوا، میٹھی چھالیہ، نسوار اور تمباکو نوشی ہے۔

ورلڈ اورل ہیلتھ ڈے پر سندھ انسٹیٹیوٹ آف اورل ہیلتھ سائنسز اور جناح سندھ میڈیکل یونیورسٹی کے اشتراک سے منعقدہ سیمینار سے خطاب کرتے ہوئے وائس چانسلر پروفیسرطارق رفیع کا کہنا تھا کہ پاکستان میں نوجوان نسل منہ کے کینسر میں تیزی سے مبتلا ہورہی ہے جو انتہائی خطرناک بات ہے سیمینار میں پرو وائس چانسلر پروفیسر لبنیٰ بیگ، کالج پرنسپل پروفیسرسرور قریشی، ڈین پروفیسر کیفی اقبال، ڈاکٹر غزالہ عثمان، پرنسپل پروفیسر زبیر عباسی سمیت ماہرین طب موجود تھے۔
پروفیسرطارق رفیع نے مزید کہا کہ ایشائی ممالک میں پاکستان میں منہ کے کینسر کی شرح انتہائی زیادہ ہے پاکستان میں منہ کی صحت کا خیال نہیں رکھا جاتا پان، چھالیہ،گٹکا، مین پوری، میٹھی چھالیہ، سپاری، نسوار اور سگریٹ جیسی مضر اشیا کے استعمال سے منہ اور دانتوں کے امراض ہولناک صورت اختیار کرتے جارہے ہیں پاکستان دنیا کا واحد ملک ہے جہاں منہ کے کینسر میں مبتلا مریضوں کی  تعداد میں تیزی سے اضافہ ہورہا ہے جبکہ انتہائی تشویش ناک بات یہ ہے۔

انہوں نے کہا کہ منہ کے ابتدائی کینسر میں نوجوان طالب علم اور بچے بھی مبتلا ہورہے ہیں۔ منہ کا ابتدائی کینسر چھالیہ، میٹھی چھالیہ اور سپاری،گٹکا، مین پوری اور ماوا سمیت مضر صحت اشیا کے استعمال سے ہورہا ہے ہماری نوجوان نسل ان مضر صحت اشیا کا بے دریغ استعمال کررہی ہے جو تشویشناک بات ہے۔

سندھ انسٹیٹیوٹ آف اورل ہیلتھ سائنسز کی اسٹڈی کے مطابق10 فیصد افراد کو یہ مرض سپاری کھانے سے ہوتا ہے ایک بار منہ کا کینسر ہوجانے کی صورت میں دیگر پیچیدگیاں بھی جنم لیتی ہیں پروفیسر لبنیٰ بیگ کا کہنا تھا کہ پاکستان میں منہ کے امراض سے امراض سے بچاؤ کے لیے آگاہی مہم چلانا ضروری ہے اور یہ ہم سب کی مشترکہ ذمے داری ہے کہ اس مرض کے بارے میں شہریوں کو زیادہ سے زیادہ آگاہی فراہم کریں۔

ڈین پروفیسر کیفی اقبال نے ڈینٹل اوپی ڈی کے حوالے سے بتایا کہ گزشتہ ایک سال کے دوران یہاں 9 ہزار 165 مریضوں کو علاج کی سہولتیں فراہم کی گئیں 2 سال کے دوران 16ہزار سے زاید مریضوں کا علاج کیاگیا ان میںسے ساڑھے 4 ہزار مریضوں کو بلامعاوضہ علاج کی سہولتیں فراہم کی گئیں۔
|نیویارک: ویسے تو پھل اور سبزیاں صحت کے لیے بہترین ہوتی ہیں لیکن ان کی اقسام اپنی مخصوص غذائیت یا خاصیت کے اعتبار سے ایک دوسرے پر فوقیت رکھتی ہیں۔

ایسا ہی کچھ صحت کے لیے انتہائی مفید پھل سیب کے ساتھ ہے کہ جو ہر لحاظ سے صحت مند پھل ہے تاہم لال (گالا) اور سبز (گرینی) سیب میں سے کونسا سیب ذیابیطس کے مریضوں کےلیے زیادہ مفید ہے؟ یہ  شوگر کے مریضوں کےلیے جاننا ضروری ہے۔

یہ بھی پڑھیں: ذیابیطس کی 2 نہیں 5 اقسام ہوتی ہیں، ماہرین
لال (گالا) اور سبز (گرینی) سیب میں فرق

سبز رنگ کا سیب جسے کچا سیب بھی کہا جاتا ہے، اس میں شوگر کی مقدار لال سیب کے مقابلے میں کم ہوتی ہے۔ ایک درمیانے سائز کے سبز سیب میں 17 گرام جب کہ درمیانے سائز کے لال (گالا) سیب میں 23 گرام شوگر پائی جاتی ہے۔ اس لحاظ سے لال کے مدمقابل ذیابیطس کے مریضوں کےلیے سبز سیب زیادہ فائدہ مند ثابت ہوتا ہے۔
|کراچی: عباسی شہید اسپتال کے ڈپٹی میڈیکل سپرنٹنڈنٹ کلینکل نے اسکول کے کمسن طلبہ و طالبات کے لیے بھاری بھرکم بستوں (بیگ) کو خطرناک قرار دیتے ہوئے شہر کے تمام اسکول ہیڈ ماسٹرز اور پرنسپل کو ایک خط ارسال کیاہے۔

ڈاکٹر نعمان کی جانب سے ارسال کیے جانے والے خط میں اسکول پرنسپل کی توجہ اس جانب مبذول کرائی گئی ہے کہ کم عمرمعصوم طلبہ بھاری بھرکم اسکول بیگ کاندھوں پر لٹکائے اسکول جاتے ہیں جس کی وجہ سے وہ ریڑھ کی ہڈی، گردن اور کاندھوں میں مستقل درد کا شکار ہو رہے ہیں جو تشویش کی بات ہے۔

خط میں مزید کہا گیا ہے کہ روزانہ ان کے پاس آنے والے بچوں میں گردن ، کمر اور کندھوں پر درد کی شکایت عام دیکھنے میں آرہی ہے جس کی وجہ اسکول کے بھاری بستے اور بیگ ہیں میں نے بحیثیت ایک ڈاکٹر کمسن طلبہ کے اسکول کے ان بھاری بستوں کی وجہ سے ہونے والے جسمانی درد کے معاملے کو انتہائی حساس اور اہم پایا ہے تاہم میں اساتذہ اور پرنسپل سے درخواست کرتا ہوں کہ وہ بچوں کی پڑھائی کے حوالے سے ایسا نظام بنائیں کہ صرف وہی کاپیاں اور کتابیں منگوائی جائیں جن کی اسکول میں پڑھائی کے وقت ضرورت ہو تاکہ کمسن بچوں کے اسکول بیگ بلاوجہ وزنی نہ ہو پائیں اور وہ کم عمری میں گردن، ریڑھ کی ہڈی اور کندھوں کے درد میں مبتلا ہونے سے بھی بچ سکیں۔
|نرم و ملائم اور خوب صورت پاؤں بلاشبہہ خواتین کی شخصیت کو چار چاند لگا دیتے ہیں۔

اکثر خواتین کی خوب صورتی کا اندازہ ان کے پاؤں دیکھ کر لگایا جاسکتا ہے۔ اگر ان کی ٹھیک سے دیکھ بھال نہ کی جائے تو یہ دیکھنے میں بد نما لگنے لگتے ہیں۔ پاؤں کی حفاظت اس لیے بھی ضروری ہے کہ یہ ہمارے جسم کا وہ خاص عضو ہیں جو دن بر ہمارا وزن برداشت کرتے ہیں، اسی لیے ضروری ہے کہ ان کی صفائی ستھرائی کا خاص خیال رکھا جائے۔

ہماری خواتین اکثر و بیش تر صرف چہرے کو سنوارنے کے لیے محنت کرتی ہیں، مگر وہ یہ بھول جاتی ہیں کہ ہاتھ اور پاؤں بھی ان کی توجہ مانگتے ہیں۔ موسم چاہے کوئی بھی ہو، سب سے پہلے پاؤں خصوصاً ایڑیاں جلدی متاثر ہوتی ہیں، کیوں کہ پاؤں کی جلد زیادہ نازک ہوتی ہے، اسی لیے موسمی اثرات سب سے پہلے قبول کرتی ہے۔ تیز دھوپ میں پاؤں کو حفاظت کی زیادہ ضرورت محسوس ہوتی ہے، اسی لیے دن میں کم از کم دو بار پاؤں دھوکر ان پر کوئی معیاری موئسچرائزر لگانا بہت ضروری ہوتا ہے، خاص طور پر سوتے وقت تو ان کی خاص کیئر کرنی چاہیے۔
صرف سردی میں ہی نہیں بلکہ گرمی کے موسم میں بھی اکثر پیروں کی جلد پھٹ جاتی ہے جس کے لیے ایک گلاس عرقِ گلاب میں گلیسرین کے دو بڑے چمچے اور ایک بڑا چمچہ لیموں کا رس نچوڑ کر اچھی طرح مکس کرکے کسی صاف ستھری شیشی میں بھر کر فریج میں رکھ لیں۔ پھر یہ محلول روزانہ رات کو سوتے وقت پیروں پر ملیں، کچھ ہی دنوں میں پھٹی ہوئی جلد ٹھیک ہوجائے گی۔

پیروں کی بدنمائی دور کرنے کے لیے ایک چھوٹے ٹب میں گرم پانی لیں اور اس میں تھوڑا سا نمک ڈال کر اس میں بیس منٹ تک پاؤں بھگو کر بیٹھ جائیں۔ پھر جھانوے کی مدد سے پاؤں صاف کرکے دھولیں اور خشک کرنے کے بعد کوئی اچھی سی کریم لگالیں۔  روزانہ یہ عمل کرنے سے پاؤں پر کشش ہوجائیں گے۔

اگر پاؤں میں کٹ کے نشان ہیں تو موم اور تیل گرم کرکے لگائیں اور موزے پہن لیں، پھر دوسرے دن نمک والے پانی میں پیروں کو بھگوکے رکھیں، پاؤں ٹھیک ہوجائیں گے۔ اس کے علاوہ جو کا موٹا آٹا اور موٹا نمک ایک کپڑے کی تھیلی میں بھرکر اس سے پاؤں صاف کریں۔ اس کے لیے پہلے پاؤں گیلے کریں اور بعد میں گرم پانی میں پیر ڈال کر خوب اچھی طرح سے مساج کریں۔

صرف سرسوں کے ہلکے گرم تیل میں نمک ملا کر مساج کرنے سے بھی پاؤں صاف ہوجاتے ہیں۔ عموماً بند جوتے پہننے سے بھی پاؤں سے عجیب  طرح کی بد بو آنے لگتی ہے، اس سے نجات حاصل کرنے کے لیے نیم کے پتوں کو سکھا کر پاؤڈر بنالیں اور روزانہ جوتوں یا پاؤں پر چھڑک لیں، بو نہیں آئے گی۔  پاؤں میں اگر موچ آجائے تو چلنا محال ہوجاتا ہے، اس کے لیے بہترین طریقہ یہ ہے کہ جہاں موچ آئی ہے، وہاں گرم پانی کی ٹکور کریں۔

دیسی انڈے کی زردی میں تھوڑا سا گیرو پیس کر ملائیں اور ہلکا گرم کرکے اس کا اچھی طرح لیپ کریں۔ پھر روئی سے سینکائی کرلیں، فوری افاقہ ہوگا۔ اگر پاؤں میں جوتے پہننے سے نشان پڑجاتے ہیں تو گلیسرین کے چار بڑے چمچے  اور ایک بڑا چمچہ لیموں کا رس ملا کر اس سے دھبوں پر مالش کریں اور کچھ دیر بعد پاؤں دھولیں، ایک ہفتے میں پیروں سے نشانوں کا خاتمہ ہوجائے گا۔

عام طور پر پاؤں میں نمی رہنے سے فنگل انفیکشن ہوجاتا ہے جس سے پاؤں کی انگلیوں کی درمیانی جلد بھی سفید ہوجاتی ہے اور خارش کے ساتھ ساتھ درد بھی رہتا ہے، اس تکلیف سے نجات کے لیے نہانے کے بعد انگلیوں کے درمیانی حصوں کو اچھی طرح صاف کریں، تا کہ نمی نہ رہے اور جب بھی کہیں باہر سے گھر آئیں تو پاؤں کو اچھی طرح دھوئیں، اس سے ان پر جمی ہوئی مٹی،  گرد و غبار، دھول اور پسینہ سب صاف ہوجائے گا اور پاؤں نرم و ملائم دکھائیں دیں گے۔
|بڑھاپے کی علامات میں جو چیزیں خواتین کو سب سے زیادہ پریشان کرتی ہیں، وہ ہے بالوں کا سفید ہونا اور چہرے پر جُھریوں کا نمودار ہونا۔ دنیا کی کوئی بھی منہگی اور قیمتی دوا ان کا خاتمہ نہیں کرسکتی۔

ہاں اوائل عمر سے ہی کی گئی احتیاط کے ساتھ بڑھاپے کی رفتار کو سست کیا جاسکتا ہے۔ اگر ان دونوں شکایت کو نمایاں ہونے سے روکنے کے لیے جدوجہد کی جائے تو خواتین لمبے عرصے تک خود کو جواں اور خوب صورت رکھ سکتی ہیں۔ مثال کے طور پر متوازن خوراک لی جائے، بالوں میں باقاعدگی سے تیل لگایا جائے، ریٹھا،آملہ سیکاکائی وغیرہ کا استعمال کرنے سے بال طویل عرصے تک سیاہ رہتے ہیں۔

اسی طرح سے جلد کو غذا کے ساتھ ساتھ اضافی سپلیمنٹ مہیا کرنے اور صفائی ستھرائی کا خاص خیال رکھنے اور باقاعدگی سے ورزش کرنے سے بھی جلد کے مسائل پیدا نہیں ہوتے۔ ایسی خواتین جوان اور کم عمر دکھائی دیتی ہیں۔ اگر آپ بھی وقت سے پہلے بڑھاپے کے آثار محسوس کررہی ہیں تو درج ذیل امور پر توجہ دیں:
عام طور پر تیس سال کی عمر کے بعد چہرے کی کھال لٹکنا شروع ہوجاتی ہے۔ اس کی وجہ یہ ہے کہ جلد کے تیل کے غدود کی قدرتی رطوبت خشک ہونے لگتی ہے اور وہ آہستہ آہستہ اپنی نمی سے محروم ہوکر خشک ہوجاتی ہے۔ جلد کا یہ خشک ہوجانا ہی ان جھریوں کا اصل سبب ہے۔

خشک جلد کے مقابلے میں چکنی جلد پر جھریاں دیر سے نمودار ہوتی ہیں، اس لیے اگر آپ کی یا جن خواتین کی جلد خشک ہے، وہ اسے زیادہ نمی فراہم کریں، تاکہ جھریوں سے بچی رہیں۔ اس کے لیے زیادہ سے زیادہ پانی پینا چاہیے، ہر رات کو سونے سے پہلے چہرے پر دس پندرہ منٹ تک زیتون یا سرسوں (خالص) یا بادام کے تیل کی مالش کی جائے۔ پھر چہرہ ٹشو پیپر سے صاف کرکے عرق گلاب میں لیموں کا رس ملاکر لگالیں۔ آپ اپنے چہرے کے مساج کے لیے کوئی ایسی کریم بھی استعمال کرسکتی ہیں جو وٹامنز سے بھرپور ہو، جڑی بوٹیوں والی کریم کا استعمال بھی کرسکتی ہیں۔ خاص طور پر دن کے وقت ان کریموں کا استعمال نہایت مفید دیکھاگیا ہے۔

بازار میں وٹامن اے، بی ، ای، سی والی کریمیں بہت منہگی ہیں، ان کو آپ خود تیار کرلیں۔ بازار سے معیاری وٹامنز کے کیپسول اور کولڈ کریم خرید لیں اور کیپسول کا سفوف اس کریم میں مکس کرکے استعمال کریں۔ یاد رہے کہ جو چیز چہرے پر لگائیں، اسے گردن پر ضرور لگائیں۔ موسم سرما میں خاص طور پر خشک جلد کی حفاظت کریں۔ کولڈ کریم یا موئسچرائزر کے بغیر نہ رہیں ورنہ آپ کی جلد ٹھنڈک سے مزید خشک ہوجائے گی اور اس میں مزید جھریاں نمودار ہوں گی۔

جھریاں چکنی جلد والوں کے لیے بھی اتنی ہی پریشان کن ہیں۔ ان سے بچنے کے لیے اور چہرے کو جھریوں سے دور رکھنے کے لیے بیس سال کی عمر کے بعد ہر ماہ ایک بار ضرور فیشل کریں۔ یہ جلد کے ٹشوز کو ایک نئی زندگی دیتا ہے اور اس کے خون کی گردش کو تیز کرتا ہے۔ فیشل کے بعد چہرے کو ہمیشہ نیم گرم پانی سے دھوئیے، پھر کوئی ہارڈ ماسک مثلاً ملتانی مٹی، انڈے کی سفیدی یا شہد والا ماسک بھی ضرور لگائیے۔ چہرے کے یہ ماسک جلد میں کساؤ پیدا کرتے ہیں اور جھریوں کو نمودار ہونے سے روکتے ہیں۔

جھریوں کے بچنے کے لیے تیوریوں پر ہمیشہ بل نہ ڈالے جائیں۔ ٹیشن اور پریشانیوں سے حتیٰ الامکان بچیں۔ بلاضرورت دواؤں کا استعمال نہ کریں۔ چائے، کافی کا اعتدال میں رہ کر استعمال کریں۔ چہرے کو خوب صورت یا گورا کرنے کے لیے تجربات سے گریز کریں۔ دیر تک جاگنے کی عادت سے نجات پائیں۔ عضلات کو حرکت میں رکھنے والی وزرش پابندی سے کریں۔ دودھ، دہی اور سبزیوں کے ساتھ ساتھ پانی اور کبھی کبھی سرکہ بھی استعمال کیا کریں۔ اپنے چہرے کو ہمیشہ سورج کی تیز روشنی سے بچائیے۔

ایک آرام دہ کرسی پر بیٹھ کر اپنے سر کو اس حد تک پیچھے لے جائیے جس حد تک آپ لے جاسکتی ہیں، اس پوزیشن میں کم از کم ایک سے دو منٹ تک بیٹھی رہیں۔ بیڈ پر الٹی لیٹ کر بیڈ کے نیچے اس طرح جھانکیں کہ گردن نیچے جھکی رہے۔ صبح کے وقت کھلی فضا میں آلتی پالتی مارکر بیٹھ جائیے، دونوں ہاتھوں کے انگوٹھوں سے نتھنوں کو دبائیے اور انگلیوں کو ملالیجیے، پھر اپنے چہرے کو اوپر کی طرف اٹھاتے ہوئے سانس لیجیے۔ اب آہستہ سے سانس چھوڑئیے اور چہرے کو اصل حاصل میں واپس لے آئیے۔ اس عمل کو چھ سات دفعہ دہرائیے۔

فرصت کے اوقات میں اپنے گالوں کو پھلاتی رہیے اور پھر ان کی ہوا نکالتی رہیے ۔گالوں میں بھری ہوئی ہوا کو آہستہ آہستہ نکالیے۔صابن کے بجائے چہرے پر فیس واش کا استعمال کریں یا پھر عرق گلاب، لیموں کا رس اور گلیسرین مکس کرکے اس سے چہرہ صاف کریں۔

فیشل کے بعد ماسک بھی ضرور لگائیں۔ انڈے کی سفیدی، شہد، ملتانی مٹی ، ایلوورا کا گودا وغیرہ جھریوں کو بننے سے روکتے ہیں۔

اگر جھریاں آپ کے چہرے پر نمودار ہوچکی ہیں تو آپ ان کے خلاف جدوجہد کرکے انھیں مزید بڑھنے سے روک سکتی ہیں۔ عمر کی مناسبت سے فیشل کریں اور اس کے بعد ہارڈ ماسک لگائیں یا ایک انڈے کی سفیدی لے کر ہر پندرہ روز بعد چہرے پر لگائیں جب سفیدی بالکل خشک ہوجائے تو ٹھنڈے پانی سے چہرہ دھوکر صاف کرلیں اور عرق گلاب کو اسپرے کی مدد سے چہرے پر لگائیں۔ چند مہینوں میں ہی ڈھیلی جلد میں قدرتی طور پر کساؤ پیدا ہونے لگے گا۔

لیمن جوس اور دودھ کی بالائی ہم وزن لے کر مکس کرلیں پھر اس کو اپنے چہرے پر نیچے سے اوپر کی جانب انگلیوں کی مدد سے مساج کریں، خصوصاً آنکھوں کے کناروں پر ماتھے پر اور تھوڑی پر یہ عمل روزانہ رات سونے سے قبل کم از کم ایک ماہ پابندی سے کریں۔ اس کے بعد ایک روز یا دو روز بعد کرتی رہیں اس طرح جھریاں بڑھنے کا عمل سست ہوجائے گا۔

ایک کھانے کا چمچہ ملتانی مٹی ایک چمچہ گندھک پاؤڈر اور ایک انڈے کی سفیدی لے کر آپس میں یک جان کرلیں، پھر اس ماسک کو اپنے چہرے اور گردن پر لگائیںاور لیٹ جائیں۔ کم از کم آدھے گھنٹے تک اس ماسک کو لگا رہنے دیں۔ اس دوران ہنسنے، مسکرانے اور بات کرنے سے پرہیز کریں۔ آدھے گھنٹے بعد ماسک کو نیم گرم پانی سے دھودیں۔ یہ ماسک ان خواتین کو دس سے پندرہ دن کے اندر ضرور لگانا چاہیے جن کے چہرے پر جھریاں نمودار ہورہی ہیں یا ہوچکی ہیں۔ چندہ ماہ میں ہی چہرہ صاف ہونے لگے گا۔

سنگترے کے سوکھے اور پسے ہوئے چھلکوں کو دودھ میں ملاکر ان کا ماسک تیار کیجیے۔ پھر اس کو ہر ہفتے تقریباً 20منٹ کے لیے اپنے چہرے پر لگائیے اور نیم گرم پانی سے دھودیجیے۔ ایک بڑا چمچہ یا حسب ضرورت اخروٹ کا تیل، بادام کا تیل ، گلیسرین یا لیمن جوس اور عرق گلاب مکس کرکے ایک بوتل میں رکھ لیں اور روزانہ سونے سے قبل دس منٹ تک چہرے کا مساج کریں۔ استعمال کے بعد بوتل فریج میں رکھ دیں۔

جھریوں سے بچنے اور ان کے خلاف جدوجہد کرنے کے لیے بہ یک وقت کئی چیزوں کے استعمال کے بجائے ایک وقت میں صرف دو چیزیں ہی استعمال کریں، تاکہ جلد اور اچھا نتیجہ سامنے آسکے۔
|لندن: برطانیہ کے سائنس دان ویکسین کو انجکشن کے بجائے گولیوں (ٹیبلٹس) کی شکل میں ڈھالنے میں کامیاب ہوگئے ہیں جس کے بعد ویکسین لگوانے کےلیے انجکشن کی تکلیف دہ سوئی برداشت نہیں کرنا ہوگی بلکہ ویکسین کو گولی کی شکل میں بہ آسانی اسی طرح نگلا جاسکے گا جیسے ہم دردِ سر کی عام گولیاں کھاتے ہیں۔

عموماً بیماریوں سے محفوظ رہنے کےلیے ویکسین کے حفاظتی ٹیکے لگوائے جاتے ہیں جو بچوں کےلیے تکلیف دہ ہوتے ہیں جب کہ وہ لوگ جو انجکشن لگوانے سے ڈرتے ہیں، اُن کےلیے بھی ویکسی نیشن ایک خوف زدہ عمل ہوتا ہے۔ تاہم اب سائنس دانوں نے اس مسئلے کے حل کی جانب ایک اور کامیاب قدم بڑھایا ہے۔

ویکسین کو گولیوں کی شکل میں لانے کی تحقیقی کوششیں کئی برسوں سے جاری ہیں لیکن اب تک اس ضمن میں کوئی خاص پیش رفت نہیں ہوسکی ہے۔ اس ضمن میں سب سے بڑا مسئلہ یہ ہے کہ اگر ویکسین کو کسی طرح گولی کی شکل دے بھی دی جائے تو ہاضمہ کرنے والے مادّے (تیزاب اور ہارمون وغیرہ) پیٹ میں پہنچنے والی اس ویکسین کو توڑ پھوڑ کر غیر مؤثر کردیتے ہیں۔ یعنی ویکسین کا صرف گولیوں کی شکل میں لانا ہی کافی نہیں بلکہ یہ بھی ضروری ہے کہ وہ معدے سے خون میں جذب ہونے تک اپنی مؤثر حالت میں برقرار رہے تاکہ مفید بھی ثابت ہو۔ البتہ یہ کامیابی اب تک ہماری پہنچ سے دُور ہی ہے۔
تاہم اب کارڈف یونیورسٹی میں سائنس دانوں نے ویکسین کو گولیوں کا رُوپ دینے کا ایک کامیاب تجربہ کرلیا ہے۔ ابتدائی طور پر فلو ویکسین کو ٹیبلیٹ کی شکل میں لایا گیا ہے جو جلد ترقی یافتہ ممالک میں دستیاب ہوگی۔ اس کی کامیابی کے بعد دیگر امراض سے محفوظ رکھنے والے ٹیکوں کو بھی گولیوں کی شکل میں تیار کرلیا جائے گا۔

کارڈف یونیورسٹی میں مذکورہ ریسرچ ٹیم کے سربراہ کا کہنا تھا کہ ویکسین، جسم کے مدافعتی نظام کو بیماری کا حملہ ہونے سے پہلے ہی اسے ناکام بنانے کےلیے تیار کردیتی ہے؛ اور جب وہ بیماری (جس کی ویکسین دی جاچکی ہے) حملہ آور ہوتی ہے تو وہ جسم کو نقصان پہنچانے میں ناکام رہتی ہے۔ البتہ یہ مسئلہ بھی ہے کہ ویکسین کو فیکٹری سے لے کر مریض تک پہنچانے تک، خاصے سرد درجہ حرارت میں محفوظ رکھنا بھی ضروری ہوتا ہے جبکہ معدے میں پہنچ کر ویکسین کے غیر مؤثر ہوجانے والا مسئلہ اپنی جگہ پہلے سے موجود ہے۔

ناٹنگھم یونیورسٹی کے شعبہ سالماتی وائرسیات (مالیکیولر وائرولوجی) کے پروفیسر جوناتھن بل نے اس کامیابی پر تبصرہ کرتے ہوئے کہ ویکسین کو منہ کے ذریعے لی جانے والی دوا میں تبدیل کرنا بہت اہم قدم ہے۔ البتہ یہ دیکھنا ضروری ہے کہ منہ سے کھائے جانے والی گولیوں میں ڈھلنے کے بعد ویکسین کے مالیکیولز اپنا کردار کس طرح ادا کرتے ہیں اور بیماریوں کے خلاف اتنی ہی مدافعت پیدا کر پائیں گے جتنا انجکشن کے ذریعے دی جانے والی ویکسین پیدا کرتی ہے؟ اس کے بعد ہی ویکسین والی گولیوں کو کامیاب کہا جاسکے گا۔
|’’تمغہ امتیاز‘‘

دنیا میں جب بھی کسی ایسی چیز کی مثال دینی ہوتی ہے جو بہت سی دیگر چیزوں کی بنیاد ہوتو عموماً یہی کہا جاتا ہے کہ ان تمام چیزوں کی یہ ماں ہے۔ وطن یا ملک کو بھی اسی اعتبار سے ماں یا مادرِوطن کہا جاتا ہے۔

یوں جب خصوصاً یورپ تاریک دور سے نکلا تو اس نے معاشرے کی ترقی اور قومی ترقی اور استحکام میں خواتین کی اہمیت کو اچھی طرح سمجھ لیا، نیپولین نے انیسویں صدی کے آغاز پر جب فرانسیسی قوم سے یہ کہا کہ تم مجھے پڑھی لکھی مائیں دو میں تمھیں ایک عظیم قوم بنادوں گا تو وہ اس حقیقت سے بھی اچھی طرح واقف تھا کہ مضبوط اور طاقت ور فوج کے لیے، اعلیٰ صلاحیتوں کے ماہرین اور سائنس دانوں کے لیے بھی بنیاد طور پر ہر شخص کا صحت مند ہونا نہایت ضروری ہے، کیوںکہ صحت مند دماغ صحت مند جسم میں ہی ہوتا ہے، اور فرد کے صحت مند ہونے کی لازمی اور بنیادی شرط ماں کا تن درست ہونا ہے۔
یوں اہل مغرب نے تاریک دور سے نکلتے ہی اپنے معاشرے میں خواتین کی صحت پر خصوصی توجہ دی، اسی طرح جاپان کے حوالے سے روایت ہے کہ پوری دنیا میں تاریخ پیدائش اس دن کی ہو تی ہے جب بچہ پیدا ہوتا ہے مگر اہل جاپان کی یہ روایت ہے کہ وہ اپنے بچوں کی تاریخ پیدائش اس دن سے شمار کرتے ہیں جب شکم مادر میں بچے کی بنیاد رکھی جاتی ہے اور عموماً جا پانی بچوں کی تاریخ پیدائش بچے کے پیدا ہونے سے 9 ماہ قبل کی ہوتی ہے۔ یہ اس لیے ہوتا ہے کہ جاپانی ’جو اپنے بچوں کا بے حد خیال رکھتے ہیں‘ کہ وہ نہ صرف نئی نسل ہوتی ہے بلکہ بچے جاپانی قوم کا مستقبل بھی ہوتے ہیں، لیکن ان کی ماں سب سے اہم ہوتی ہے۔ یوں وہ سب سے پہلے اپنی خواتین کی صحت اور صحت سے متعلق تعلیم یعنی ہیلتھ ایجو کیشن پر توجہ دیتے ہیں۔

اب آئیے اپنے پیارے ملک پاکستان کی طرف جس کو اللہ تعالیٰ نے جاپان کے مقا بلے میں کئی گنا زیادہ وسائل عطا کیے ہیں، اگر صحت اور ہیلتھ ایجوکیشن سے اور خصوصاً خواتین اور بچوں کی صحت کے مسائل کے اعتبار سے دیکھیں تو تو بدقسمتی سے ہم دنیا میں اقوام متحدہ کے کُل اراکین میں بالکل ہی آخر پر ہیں جیسے پولیو، پاکستان اس بیماری کا شکار دو ملکوں میں سے ایک ہے، جب کہ 2016 ء ایک سروے کے مطابق پاکستان مجموعی طور پر صحت کے شعبے میں سہولتوں کے لحاظ سے دنیا کے 189 ملکوں میں سے144 ویں نمبر پر ہے۔2017 ء کی مردم شماری اپنے دس سالہ مقررہ شیڈول سے نو سال کی تاخیر سے ہوئی تھی ۔

اس کے مطابق پاکستان کی کُل آبادی 207774520 ہے جو 32205111 گھرانوں پر مشتمل ہے۔ یہ آبادی 1998 ء میں 132352 279 تھی یعنی صرف 19 برسوں میں ہماری آبادی میں 57 فی صد اضافہ ہوا ہے۔ یہ آبادی صنفی اعتبار سے تقریباً برابر ہے یا خواتین کی آبادی مردوں کے مقا بلے میں کچھ زیادہ ہے۔ اس آبادی کا36.4 فی صد یعنی کُل 77580000 شہری آبادی پر مشتمل ہے، جب کہ 63.6 فی صد یعنی کُل 132194520افراد دیہی علاقوں میں آباد ہیں، صوبائی یا علاقائی سطح پر اس کی تقسیم یوں ہے کہ خیبر پختونخواہ کی کل آبادی 2017 کی مردم شماری کے مطابق 30523371 تھی، جو ملک کی کُل آبادی کا چودہ اعشاریہ انہتر فی صد ہے۔

قبائلی علاقوں کی آبادی5001676 ہے جو کل آبادی کا 2.41 فی صد ہے۔ سندھ کی آبادی47886051 ہے جس کا ملکی تناسب 23,04 فی صد ہے پنجاب کی آبادی 110012442 ہے جو پاکستان کی کل آبادی کا 52.95 فی صد ہے۔ بلوچستان کی آبادی12344408 ہے اور اس کا تناسب ملک کی کل آبادی میں 5.94 فی صد بنتا ہے وفاقی دارالحکومت اسلام آباد کی آبادی 2006572 ہے جو کل آبادی کا0.97 فی صد ہے۔ پاکستان میں جہاں ایک جانب شہری اور دیہی اعتبار ے سے خصوصاً خواتین کے لیے صحت کی سہولتوں کا معیار اور حصول مختلف ہے وہاں صوبوں کے لحاظ سے بھی بہت فرق پایا جاتا ہے۔ اگر صوبائی حوالے سے دیکھیں تو پنجاب موجود صورت حال کی بنیاد پر قدرے بہتر اور بلوچستان بہت پست ہے۔ پھر خواتین کی صحت کے شعبوں میں ایک جانب ہمارے مجموعی قومی ثقافتی، تہذیبی، رویے اور علاقائی رجحانات بھی خصوصاً ہیلتھ ایجو کیشن میں بڑی رکاوٹ ہیں۔

اس کے علاوہ ہمارے ہاں غربت اور امارت کی تفریق بھی ایک بہت بڑی تفریق ہے۔ اس وقت ہمارے ہاں غربت کی شرح 51  فی صد تک بتائی جارہی ہے اور اس غربت کو ناپنے کا ایک پیمانہ 2 امریکی ڈالر یومیہ آمدنی کا ہے۔ یعنی اس وقت ہمارے ملک میں جس کی آمدنی 225 روپے روزانہ سے کم ہے وہ غریب تسلیم کیا جاتاہے۔ یوں یہ تصور کیا جا سکتا ہے کہ جس کی یومیہ آمدنی اتنی کم ہو وہ کس طرح صحت کی معیاری سہولت حاصل کرسکتا ہے جب کہ سرکاری شعبے میں صحت کی جو سہولتیں موجود ہیں ایک طرف تو ان پر عوام کا اعتماد نہیں دوئم یہ سہولتیں کم اور سہولت حاصل کرنے والوں کی تعداد کہیں زیادہ ہے ۔

28 ستمبر2016 ء گیلپ سروے کے مطابق پاکستان میں سرکاری اسپتالوں کی تعداد 1167 ، ڈسپنسریاں 5695، بنیادی صحت مراکز کی تعداد

5464، زچہ بچہ کے مراکز 733 دیہی صحت مراکز 675، ٹی بی سینٹر339 اور ان میں بستروں کی کل تعداد 118869 ہے، جب کہ اسی گیلپ سروے کے مطابق ہمارے ملک میں رجسٹرڈ ڈاکٹر وں کی تعداد 184711 ، ڈینٹسٹوں کی تعداد 16652 نرسوں کی تعداد، 94766، دائیوں کی تعداد 34668 ہے اور ہیلتھ ورکرز کی تعداد16488 ہے، واضح رہے کہ ہمارے ملک میں سالانہ آبادی میں اضافے کی شرح 2.40 فی صد ہے۔ یوں ہمارے ہاں سالانہ آبادی میں 4000000 افراد سے زیادہ کا اضافہ ہو رہا ہے۔ یوں ایک جانب موجودہ آبادی کے لیے خصوصاً خواتین کے لیے صحت کی سہولتیں مہیا کرنا ہے تو ساتھ ہی سالانہ چالیس لاکھ افراد کے لیے بھی اضافی سہولتیں فراہم کرنی ہوں گی۔

پاکستان میں خواتین اینیما کی بیماری ہے جس کو ماہرین بیماری سے زیادہ ہیلتھ ایجوکیشن کی کمی کہتے ہیںکیوںکہ یہ خون میں فولاد کمی کی وجہ سے ہوتی ہے ہمارے ہاں خون کی کمی کی شرح 81 فی صد تک ہے ان 81 فی صد میں سے تقریباً سات فی صد خواتین تو اس قدر خون کی کمی کا شکار ہوتی ہیں کہ ان چلنا پھرنا عام طور پر کا م کرنا مشکل بل کہ اکثر اوقات ناممکن ہوجاتا ہے، لیکن ہمارے ہاں کیوںکہ ہیلتھ ایجوکیشن کی کمی ہے اور مجموعی طور پر خواتین کی نصف تعداد ناخواندہ ہے اس لیے ان کی اکثریت کو ایک طویل عرصے تک اس کی سمجھ ہی نہیں آتی اور خصوصاً دیہی علاقوں کے لوگ اس کو جادو ٹونا سمجھتے ہیں اور طویل عرصے کے بعد ایسی خواتین کی صحت کا ناقابل تلافی نقصان ہوجاتا ہے۔

اگر ہماری خواتین کو غذائیت کے بارے میں پورا علم ہو تو ان کو ایسی صورت حا ل کا سامنا ہی نہ کرنا پڑے۔ واضح رہے کہ ہمارے ہاں جب بھی غذا اور غذائیت کی بات ہوتی ہے تو اس سے عام لوگ تو کیا بعض اوقات پڑھے لکھے افراد بھی اس سے مراد بھاری خوراکیں مثلاً گوشت، میوے خالص گھی، مکھن، وغیرہ ہی لیتے ہیں، حالاںکہ روغن اور چربی والی خوراک خون کی کمی کو پورا نہیں کرتی، جب کہ بہت سی سبزیاں ترکاریاں دودھ، انڈے اور پھل ایسے ہیں جن کے متواتر استعمال سے خو ن کی کمی دور ہوتی ہے اور اگر صحت کے حوالے سے معلومات اور ایجوکیشن ہو تو ہم شروع ہی سے متوازن غذائیت کی خوراک استعمال کرکے خون کی کمی کا شکار ہونے سے بچ سکتے ہیں، جو آج ہمارے ہاں خواتین کی صحت کا ایک بڑا مسئلہ ہے۔

خون کے حوالے ہی سے زچہ بچہ کے لیے تھیلیسمیا کے بارے میں بھی اگر والدین شادی سے قبل لڑکے اور لڑکی کے خون کے ٹیسٹ کروالیں تو اس مسئلے اور ایسے ہی کئی مسائل سے بچ سکتے ہیں۔ یہی خو ن کی کمی ہے جس کی کمی وجہ سے نہ صرف دوران حمل بلکہ زچگی کے وقت بھی عورت کو بہت سے خطرات کا سامنا ہوتا ہے اور پھر اسی کے اثرات بچے کی صحت پر بھی مرتب ہوتے ہیں۔

نیشنل ہیلتھ سروے کے مطابق اس وقت ہمارے ہاں نوجوانوں میں بلند فشار خون کا تناسب 18 فی صد ہے، جوانوں میں یعنی 45 سال تک کی عمر میں ہائی بلڈ پریشر کا تناسب 33 فی صد ہے۔ اسی طرح اب ہمارے ہاں شوگر یعنی ذیابیطس کی شرح 26 فی صد ہے اور 45 سال سے زیادہ عمر کے لوگوں میں ہر تیسرا شخص مرد اور عورت ان بیماریوں کا شکار ہے اور بہت سے ایسے ہیں جن کو یہ دونوں بیماریاں ساتھ لاحق ہیں ان دونوں بیماریوں کا ایسا کوئی علاج نہیں کہ جن سے یہ دونوں بیماریاں جڑ سے ختم ہوجائیں۔ یوں ان کو لاعلاج بیماریاں قرار دیا جاتا ہے لیکن یہ دونوں بیماریاں ایسی ہیں کہ جن پر پوری طرح کنٹرول کیا جاسکتا ہے۔

خواتین کے لیے یہ بیماریاں زیادہ خطرناک اس لیے ہیں کہ اس سے دوران حمل اور خصوصا زچگی کے وقت بہت سےمسائل پیدا ہوجاتے ہیں شوگر کو  بعض لوگ بیماریوں کی ماں کہتے ہیں اور یہ کسی حد تک درست بھی ہے شوگر کو آج کل شدت کے اعتبار سے دو درجات میں تقسیم کیا جاتا ہے ٹائپ ٹو زیادہ خطرناک نہیں ہوتی کہ عموماً یہ 45 سال کی عمر کے بعد لاحق ہوتی اور اگر احتیا ط پرہیز، اور باقاعدگی سے علاج نہ کیا جا ئے تو یہ بڑھتی ہے جب کہ ٹائپ ون اکثر موروثی ہوتی ہے اور اکثر پیدائشی ہوتی ہے اور اس کے لیے عموماً ڈاکٹر انسولین کا استعمال کرواتے ہیں۔

ایسی خواتین کوعلاج، احتیاط اور پرہیز کی زیادہ ضرورت ہوتی ہے اور جب دوران حمل اور بچے کی پیدائش کے وقت ان بیماریوں کا کنٹرول میں رہنا اہم ہے، لیکن بدقسمتی یہ ہے کہ ہمارے ہاں بہت سی خواتین تو ایسی ہیں جن کو یہ بیماریاں برسوں سے لاحق ہیں مگر ان کو اس خبر ہی نہیں کیوںکہ بد قسمتی سے ہمارے ملک میں ایک جا نب تو عام لوگ سالانہ طبی معائنہ نہیں کرواتے پھر ڈاکٹروں میں سے بھی بہت سے ڈاکٹر ایسے ہیں جو بیماریوں مریضوں کے آنے پر ان کا بلڈ پریشر چیک نہیں کرتے شوگر ٹیسٹ نہیں کرواتے یہ سب ہیلتھ ایجوکیشن کے نہ ہونے کی وجہ سے ہے۔ شعور کا فقدان ناخواندگی کے ساتھ ساتھ اگر ہمارے ہاں پڑھے لکھے لوگوں میں بھی یہ رجحانات ہوں کہ وہ اپنی صحت اور اپنے خاندان کی صحت کی جانب تو جہ نہ دیں تو پھر سوائے افسوس کے اور کیا کیا جا سکتا ہے۔

جہاں تک تعلق خواتین کا ہے تو وہ خواتین جو بارآوری کی عمر، یعنی 15 سال تا 49 سال، میں ہیں تو ہیلتھ ایجوکیشن کے ذریعے اس عمر کی خواتین کی اکثریت کو ان دو بیماریوں یعنی ہائی بلڈ پریشر اور شوگر سے بچایا جا سکتا ہے اور یوں ہم اپنی آئندہ نسل کو صحت مند اور توانا بنا سکتے ہیں اور جہاں تک تعلق ان خواتین کا ہے جو زیادہ عمر کی ہیں ان کو علاج، احتیاط اور پرہیز کی بنیادوں سے شوگر اور بلڈ پریشر سے محفوظ رکھ سکتے ہیں۔

ایڈز ایک ایسی موذی بیماری ہے جس میں انسانی جسم کی قوت مدافعت ختم ہوجاتی ہے بلکہ مدافعت کا نظام تباہ ہوجا ہے اور ایسے شخص کو اگر کوئی بھی بیماری ہوجائے تو وہ بھی تقریباً لاعلاج ہوجاتی ہے۔ اس مرض کا شکار اگر خواتین ہوتی ہیں تو اس کے ذمے دار مرد ہیں جن کی وجہ سے یہ بیماری گھروں میں اور گھریلو خواتین میں آتی ہے۔ پھر جہاں تک تعلق تپ دق یا ٹی بی کا ہے تو ہمارے ملک میں سالانہ ہر ایک لاکھ افراد میں سے270 افراد ٹی بی کا شکار ہیں یوں اس وقت ملک میں ٹی بی کے مریضوں کی تعداد 5400 کے قریب اور ان میں بھی اٖضافہ ہورہا ہے۔ ٹی بی کا شکار بھی ہمارے ہاں خواتین زیادہ ہوتی ہیں کیوں کہ ہر اس گھر میں جہاں کوئی شخص ٹی بی کے مرض کا شکار ہے اس کی تیمارداری کے فرائض عورت ہی ادا کرتی اور ان میں سے بیشتر کو اپنی حفاظت کا شعور نہیں۔

اسی طرح اب ہمارے ہاں کینسر کے مرض میں بھی اضافہ ہورہا ہے۔ کینسر اگرچہ مختلف اقسام کا ہے لیکن خواتین میں بریسٹ کینسر کی شرح زیادہ ہورہی ہے۔ اس وقت دنیا میں سالانہ بریسٹ کینسر کی مریض خواتین کی تعداد تیرا لاکھ اسی ہزار ہے۔ یہ بیماری بھی پہلے مغربی ملکوں میں زیادہ تھی مگر اب یہ مغربی ملکوں کے مقابلے میں ہمارے جیسے ملکوں میں کئی گنا زیادہ ہے۔ پاکستان میں اب سالانہ 83000 خواتین بریسٹ کینسر میں مبتلا ہوری ہیں، اور بیشتر اس بیماری میں مبتلا ہوکر کئی کئی مہینے کی اذیت اٹھا کر موت کی آغوش میں چلی جاتی ہیں۔

اس کی ایک بڑی وجہ کینسر کا منہگا علاج ہے جو عام خواتین یا ان کے اہل خانہ برادشت نہیں کرسکتے اور سرکاری اسپتالوں میں یا رفاعی اور فلاحی کینسر کے اسپتالوں میں اتنی گنجائش ہی نہیں کہ تمام مریض وہاں علاج کراسکیں۔ پھر جن کے پاس علاج کی طاقت ہے ان کے ہاں ہیلتھ ایجوکیشن اور شعور کی کمی ہے کہ ان کی اکثریت کو اس وقت بریسٹ کینسر کا پتا چلتا ہے جب پانی سر سے گزر چکا ہوتا ہے۔ ایک ریسرچ کہ مطابق یہ بات سامنے آئی ہے کہ بریسٹ کینسر میں مبتلا ہونے والی 77 فی صد خواتین پچاس سال کی عمر سے زیادہ کی ہوتی ہیں۔

یوں اگر پچاس سال سے زیادہ عمر کی خواتین احتیاطاً ایک بار پہلے ہی سے ٹیسٹ کروالیں تو ابتدائی طور پر ہی اس بیماری کی پکڑ ہونے پر اس کا علاج آسان اور قدرے سستا ہوجاتا ہے۔ اسی کے ساتھ اگر بچوں والی خواتین کا جائزہ لیا جائے تو تو اب تحقیق سے یہ بات سامنے آئی ہے کہ وہ خواتین جو اپنے بچوں اپنا دودھ پلاتی ہیں، یعنی بریسٹ فیڈنگ کرواتی ہیں، ان کی اکثریت بریسٹ کینسر سے محفوظ رہتی ہے۔ اپنا دودھ پلا نے سے خواتین اور بھی چند بیماریوں سے بچنے رہنے کے علاوہ یوں بھی صحت کے لحاظ سے بہتر رہتی ہیں کہ دو ڈھائی سال تک جو مائیں اپنے بچے کو دودھ پلاتی ہیں وہ اس وقت تک کم ازکم ڈھائی تین سا ل تک دوبارہ ماں بنے سے محفوظ رہتی ہیں، جو خواتین کی صحت کے اعتبار سے بہت مفید ہے۔

ہمارے معاشرتی رویوں میں بھی ہیلتھ ایجو کیشن کی بنیاد پر اب تبدیلی کی بہت زیادہ ضرورت ہے۔ اس وقت پاکستان کی خواتین میں بارآوری کی عمر15 سا سے49 سال ہے اورآج بھی ہمارے خصوصاً دیہات میں 13 سال کی عمر میں بھی بچیوں کی شادی کردی جاتی ہے اور اوسطاً ایک عورت اپنی بارآوری کی عمر میں پانچ بچے جنم دیتی ہے۔ وہ خواتین جن کی چھوٹی عمر میں شادی ہوتی ہے وہ نہ صر ف زیادہ بچے پیدا کرتی ہیں بلکہ ان کے ہاں حمل کے ضائع ہونے کی شرح بھی زیادہ ہوتی ہے۔

ایسی خواتین جن کے حمل ضائع ہوں ان کی اوسط زندگی کم ہوجاتی ہے اور اسی طرح ان کے بچے بچیاں بھی کم زور اور کم وزن پید ہو تے ہیں۔ اس وقت ہمارے ہمارے ہاں معیاری وزن سے کم میں پیدا ہونے والے بچوں کا تناسب 31.5 فی صد ہے، جب کہ پندرہ سال اور اس سے کم عمر میں لڑکیوں کی شادی کا تناسب 6.7 فی صد ہے۔ کم عمری کی شادیوں کی روک تھام اگرچہ سرکاری سطح پر کی جارہی ہے، مگر 6.7 فی صد شرح کا رحجان اب بھی خطرناک ہے۔ پندرہ سال کی عمر میں کوئی لڑکی یا لڑکا ذہنی طور پر سمجھ دار نہیں ہوتا اور جہاں تک لڑکیوں کا تعلق ہے تو ہمارے ہاں کی ذہنی نشوونما پر ویسے ہی کم توجہ دی جاتی ہے۔

جسمانی طور پر بھی کم عمر لڑکیاں وہ بچے کی پیدائش کے لحاظ سے کم زور ہوتی ہیں بلکہ اگر یہ کہا جائے کہ وہ ابھی لڑکپن کی عمر سے آگے نہیں بڑھی ہوتی ہیں تو ان کو اگر اس چھوٹی عمر میں ماں بنادیا جائے تو وہ ماں کے منصب کے اعتبار سے تقاضے پورے نہیں کرسکتیں۔ یہی وجہ ہے کہ ہمارے ہاں فی ہزار نومولود بچوں میں سے 52 بچے ہلاک ہوجاتے ہیں، 31.5 فی صد بچے معیاری وزن سے کم پیدا ہوتے ہیں۔ جہاں تک ماؤں کا تعلق ہے تو ہر سال دورانِ حمل ایک لاکھ ماؤں میں سے 260 مائیں اب بھی ہلاک ہورہی ہیں۔

صحت کے حوالے سے مردوں اور عورتوں کے لحاظ سے خواتین کی اہمیت یوں زیادہ ہے کہ وہ بچے جنم دیتی ہیں، انسانی نسل کو آگے بڑھاتی ہیں اور اس اعتبار سے وہ صحت کے شعبے میں کم ازکم چالیس فی صد زیادہ حصے کی حق دار ہیں، مگر ہمارے ان کو مجموعی طور پر مردوں کے مقابلے میں مجموعی صحت کے لحاظ سے نظرانداز کیا جاتا ہے اور صحت کی جملہ اور موجودہ سہولتوں میں بھی چالیس فی صد کم حصہ دیا جاتا ہے۔ پورے پاکستان میں شہری دیہی بنیاد پر طبقاتی تقسیم کے لحاظ سے اور مختلف صوبوں میں وسائل کی تقسیم اور ایسے دیگر مسائل کے اعتبار سے صحت کے شعبے میں خواتین کو مسائل کا سامنا ہے۔

مثلاً بلوچستان کی کل آبادی تو12344408 ہے جو ملک کی کل آبادی کا صرف 5.94 فی صد ہے، مگر اس کا رقبہ ملک کے کل رقبے 796096 مربع کلومیٹر میں سے 347190 مربع کلومیٹر یعنی ملک کے کُل رقبے کا تقریباً 43 فی صد ہے اور بلوچستان میں آواران اور خاران ایسے اضلاع ہیں جہاں آبادی کی گنجانیت بیس سے بائیس افراد فی مربع کلومیٹر ہے۔ راستے دشوار ہیں اور علاقے کے ڈسٹرکٹ ہیڈ کوارٹر اسپتال میں بھی خواتین کو مشکل ہی سے معیاری طبی سہولتیں میسر ہیں۔ یوں خصوصاً جب ڈلیوری کا وقت ہوتا ہے تو اکثر تاخیر ہوجاتی ہے۔ پہلی تاخیر خود اہل خانہ کرتے ہیں۔ پھر سواری کے بندوبست میں دیر ہوتی ہے۔ اس کے بعد اسپتال پہنچنے میں اور اسپتال پہنچنے کے بعد وہاں پر لیبر روم لے جانے میں۔ عموماً تربیت یافتہ لیڈی ڈاکٹر کو گھر سے بلوانے میں تاخیر ہوجاتی ہے اور یوں بعض اوقات ماں جان سے چلی جاتی ہے۔

اسی طرح اب گنجا ن آباد شہروں میں مسائل ہیں کہ لیڈی ڈاکٹر، تربیت یافتہ ہیلتھ وزیٹریا تجربہ کار اور تربیت یافتہ دائی کو ڈلیوری کے لیے گھر بلوایا جائے تو اس کے گھر پہنچنے میں ٹریفک جام ہونے کی وجہ سے اور بعض اوقات زچہ کو اسپتال لے جانے کے دوران ٹریفک کے جام ہونے یا پھر اسپتالوں زیادہ رش ہونے اور عملے کی کمی اور دیگر سہولتوں کے نہ ہونے کی وجہ سے بھی خواتین کو بہت سے مسائل کا سامنا کرنا پڑتا ہے۔ اگر ہم خواتین کو اہمیت دیں اور ہیلتھ ایجوکیشن کے اعتبار سے باشعور ہونے کا ثبوت دیں تو ہو نا تو یہ چاہیے کہ زچہ کے بارے میں حمل کے معلوم ہوتے ہی ہر مہینے تربیت یافتہ ڈاکٹر سے معائنہ کرواتے رہیں تو ہم پہلے سے ہر طرح سے تیار ہوں گے۔ اب جہاں تک حکومت کی جانب سے زچہ بچہ کے لحاظ سے سہولتوں کے مہیا کیے جانے کا تعلق ہے تو اس وقت زچہ کا تحفظ صرف 60.9 فی صد کو میسر ہے اور یہ بھی اعدادوشمار اور عددی طور پر موجود سہولتوں کی بنیاد پر ہے، لیکن اگر انسانی رویے ہم دردانہ نہ ہوں، مسیحائی کا جذبہ موجود نہ ہوتو پھر صحت کی سہولتوں کے ہونے سے کچھ زیادہ فرق نہیں پڑتا اور ہمارے ہاں اس کا اظہار عوام کی اکثریت برملا کرتی ہے۔

اس وقت ملک میں 184711 رجسٹرڈ ڈاکٹر 94766، نرسیں، 34668 دائیاں اور 16488 ہیلتھ ورکرز موجود ہیں، جو صرف زچہ بچہ کے مسائل پر تو جہ نہیں دے رہے، بلکہ تمام مریضوں کا علاج اور دیکھ بھال کر رہے ہیں۔ امراض قلب، بلڈپریشر، شوگر، نمونیہ، ہپاٹائیٹس اے اور بی، جو اب مجموعی طور پر 12فی صد تک پہنچ رہا ہے، ملیریا، پیٹ اور معدے کی بیماریوں، سانس اور سینے کی بیماریوں اور سینے کے شدید انفیکشن میں بھی نہ صرف خواتین کا تناسب مردوں کے مقابلے میں زیادہ بلکہ کسی بھی بیماری میں مبتلا ہونے والی خواتین کو گھر یلو طور پر اور کمیونٹی کی سطح پر بھی نظرانداز کیا جاتا ہے ، جب کہ یہ حقیقت ہے کہ ہماری 20 کروڑ سے زیادہ کی کل آبادی میں اب خواتین کی تعداد زیادہ ہورہی ہے اور اس کے مقابلے میں ڈاکٹروں کی تعداد بہت کم ہے اور خصوصاً لیڈی ڈاکٹروں کی تعداد بہت کم ہے۔

یہاں یہ حقائق بھی عجیب ہیں کہ اس وقت ہمارے ہاں تو ڈاکٹروں کی کمی ہے، مگر امریکا میں پاکستانی ڈاکٹروں کی تعداد 17 ہزار سے زیادہ ہے۔ اسی طرح اگر برطانیہ اور دوسرے یورپی ملکوں اور مشرق وسطیٰ کے ملکوں کا جائزہ لیں تو مزید ہزاروں بہترین ڈاکٹر ملک سے باہر کام کررہے ہیں۔ لیڈی ڈاکٹروں کے حوالے سے بھی دل چسپ صورت حال یہ ہے کہ کھاتے پیتے گھرانوں کی اکثر لڑکیاں ایف ایس سی کرنے کے بعد ایم بی بی ایس کرلیتی ہیں اور پھر ان کی کم ازکم 20 فی صد تعداد شادی کے بعد ملازمت یا ڈاکٹری کے شعبے کو ہمیشہ کے لیے تر ک کردیتی ہے۔
|برن: کوئی بھی ٹوتھ پیسٹ دانتوں کو گھس جانے کے عمل اور ٹھنڈا گرم لگنے کی حساسیت سے محفوظ نہیں رکھ سکتا البتہ غذائیت اور مکمل علاج کے ساتھ اس پر قابو پایا جاسکتا ہے۔

یوں تو ٹوتھ پیسٹ بنانے والی کمپنیوں کے ہر اشتہار میں دانتوں کو ٹھنڈا گرم لگنے اور دانتوں کے کٹاؤ سے محفوظ رکھنے کے دعوے کیے جاتے ہیں تاہم ایک تحقیق نے ان کمپنیوں کے دعووں کو بے بنیاد اور غیر حقیقی گردانتے ہوئے بتایا ہے کہ دانتوں کی حساسیت کو برقرار رکھنے والی تہہ کی حفاظت محض ٹوتھ پیسٹ کے ذریعے نہیں کی جاسکتی بلکہ اس کے لیے ٹوتھ پیسٹ کے ساتھ متوازن غذا اور مکمل علاج ضروری امر ہیں۔

سوئٹزرلینڈ کی برن یونیورسٹی میں ہونے والی ایک تحقیق سے ثابت ہوا ہے کہ دانتوں کو ٹھنڈا گرم لگنے سے محفوظ رکھنے والی ایک اوپری تہہ کو enamel  کہا جاتا ہے یہ وہ ٹشو ہوتے ہیں جو دانت کی تخلیق کے لیے ضروری ہوتے ہیں اور جو دانتوں کے اعصاب کو محفوظ رکھتے ہیں، اس تہہ کے گھس جانے کے بعد دانتوں سے ٹکرانے والے ٹھنڈے اور گرم مشروب شدید درد کا باعث بنتے ہیں۔
تحقیق سے یہ بھی ثابت ہوا کہ دانتوں کی حفاظتی تہہ غیر متوازن غذا کھانے اور سخت برش کے استعمال سے تادیر دانتوں کے گھسنے کے باعث ٹوٹ پھوٹ کا شکار ہوجاتی ہے جس کی وجہ سے ٹھنڈے اور گرم مشروب اعصابی خلیوں سے جا ٹکراتے ہیں جس کے وجہ سے شدید درد کا سامنا ہوتا ہے، جس کے لیے ایسی دوا کی ضرورت ہوتی ہے جو Enamel تہہ کو ازسرنو تعمیر کرسکے۔

یہ تحقیقی مقالہ سائنٹیفک رپورٹ نامی جریدے میں شائع ہوا۔ محقق ’جوآو سواوزا‘ نے اپنے مقالے میں اس بات پر زور دیا ہے کہ صرف ٹوتھ پیسٹ دانت کی تہہ کے کٹاؤ اور حساسیت سے محفوظ رکھنے کے لیے کارگر ثابت نہیں ہوسکتے بلکہ ٹوتھ پیسٹ کے ساتھ متوازن غذا جیسے دودھ، مچھلی اور تازہ سبزیوں کا بطور خوراک استعمال کے ساتھ میٹھا، چائے، کافی اور الکوحل سے اجتناب بھی بے حد ضروری ہے۔

محقق کے مطابق اس کے ساتھ ساتھ دانتوں کے امراض کا مکمل علاج کسی ماہر ڈینٹسٹ سے کرائے بغیر حساسیت سے بچنا اور دانتوں کی تہہ کو محفوظ بنانا ناممکن ہے۔
|کراچی: ماہرین صحت نے کہا کہ شوگر کے مریضوں کودانتوں کی بیماریاں نظرانداز نہیں کرنا چاہیے کیونکہ دانتوں کی بیماریوں کا تعلق انسانی جسم کے تمام اعضا سے منسلک ہوتا ہے، پاکستان میں پان، گٹکا، مین پوری، چھالیہ، نسوار، شیشہ اور تمباکونوشی کے استعمال سے منہ کا کینسر سرفہرست ہے جب کہ شوگر کے مریضوں کے لیے مضر صحت اشیا کا استعمال انتہائی نقصان دہ ہے جس کا خمیازہ مریضوں کو بھگتنا پڑتا ہے اس لیے دانتوں کے صفائی لازمی رکھنی چاہیے۔

کولگیٹ اور ایکسپریس میڈیا گروپ کے زیراہتمام آواری ہوٹل میں منہ کی سوچ اور صحت کی سوچ کے حوالے سے منعقدہ آگاہی سیمینار سے ماہرین صحت نے خطاب کیا، ماہرین صحت میں پروفیسر ڈاکٹر میرون حسین، ماہر ذیابیطیس پروفیسر زمان شیخ، پروفیسر ڈاکٹر عمران حسن، ڈاکٹر اشعر آفاق، ڈاکٹر ضیا عباس شامل تھے جبکہ کولگیٹ کی جانب سے عیسی علوی اورایکسپریس میڈیا گروپ کے جانب سے ایگزیکٹو ڈائریکٹر اظفرنظامی ، کامران احمد ایسوسی ایٹ ڈائریکٹر، شہاب الدین فریدی اور تبسم عباس بھی موجود تھیں، ایکسپریس کے سینئر ایڈیٹر حسن عباس نے میزبانی کے فرائض سرانجام دیے۔

پروفیسر میرون کا کہنا تھا کہ دانتوں کی بیماریوں کا تعلق انسانی جسم کے تمام اعضا سے منسلک ہوتا ہے ، دانتوں کے امراض پر لاپرواہی برتنے سے دیگر بیماریوں کے ساتھ ان کی پیچیدگیاں جنم لیتی ہیں جو ہولناک صورت اختیار کرجاتی ہیں، انھوں نے کہاکہ ذیابیطیس کے مریضوں کوبہت زیادہ احتیاط کی ضرورت ہوتی ہے ان کو پابندی کے ساتھ اپنی شوگر اور دانتوں کا معائنہ بھی باقاعدگی سے کرانا چاہیے دانتوں کو صحت مند رکھنے کیلیے باقاعدگی سے 2بار توٹھ برش اور نیم گرم پانی میں نمک ملا کر غرارے بھی کرنا چاہیں۔
پروفیسر زمان شیخ کا کہنا تھا کہ دانتوں میں معمولی سا انفیکیشن ، مسوڑھوں میں ورم کاآنا، دانتوں میںکیٹرا لگنا اوردرد ہونے کی صورت میں فوری معالج سے رجوع کرنا چاہیے، ذیابیطیس کے مریضوں میں دانتوں کے امراض لاحق ہونا اچھی علامت نہیں ہوتی شوگرکے مریضوں میں عدم توجہی کی وجہ سے دانت شدید متاثر ہوجاتے ہیں ان میں دانتوں کا ہلنا، مسوڑھوںکی ہڈیوں کا نرم پڑ جانا، کھانا چباتے وقت مسوڑھوں میں تکلیف ہونا اورمنہ سے بو آنا علامت ہیں، شوگر کے مریض کے دانت خراب ہونے سے ان کی شوگر کاکنٹرول بھی متاثر ہوجاتا ہے لہذا شوگرکے مریض اپنے دانتوں اور مسوڑھوں کا خیال رکھیں اور دانتوں میں معمولی سا انفیکیشن محسوس ہونے پر ڈینٹل سرجنز سے رجوع کریں۔

پروفیسر عمران حسن ، ڈاکٹر اشعرآفاق اور ڈاکٹر ضیا عباس کا کہنا تھا کہ پاکستان میں نوجوان نسل میں منہ کے کینسرکا مرض تیزی سے پھیل رہا ہے جس کی بنیادی وجہ گٹکا، چھالیہ، ماوا سمیت دیگر مضر صحت اشیا کا استعمال ہے، ان ماہرین نے بتایا کہ کینسر کا علاج انتہائی مہنگا ہے اور عام مریضوں کی دسترس سے باہر ہوتا ہے ، منہ سمیت دیگر کینسر سے محفظ رکھنے کیلیے عوام میں آگاہی ضروری ہے جبکہ اسکولوں میں زیرتعلیم طالب علموں کو مضر صحت اشیا کے نقصانات سے آگاہ کرنے کیلیے آگاہی فراہم کی جائے، اسکولوں کے بچوں کو منہ اور دانتوں کی صفائی کے حوالے سے بھی آگاہی ضروری قراردیا۔

بچوں کو بتایا کہ چھالیہ کھانے سے منہ میں زخم ہوجاتے ہیں جو بعدازاں منہ کے کینسر کا باعث بنتے ہیں، منہ یا زبان اور مسوڑھوں میں زخم یا چھالیہ محسوس ہونے کی صورت میں مستند معالجین سے رجوع کرناچاہیے، ان ماہرین کا کہنا تھا کہ کراچی میں ایسی کوئی علاج گاہ نہیں جہاں منہ کے کینسر کا مکمل علاج کیاجاسکے۔

ماہرین صحت نے کہاکہ پاکستان میں اینٹی ٹوبیکوکے قانون کے باوجود پبلک مقامات پرکھلے عام تباکونوشی کی جارہی ہے، سگریٹ ،شیشہ اور دیگر تمباکوونسوار سے منہ کے کینسر ہولناک صورت اختیار کرتے جارہے ہیں، بیرون ممالک میں ان مضر صحت اشیا کے استعمال پر بھاری ٹیکس عائد کردیے گئے جس کی وجہ سے سگریٹ نوشی سمیت مضر صحت اشیا کے استعمال میں نمایاں کمی واقع ہوگئی لہذا پاکستان میں بھی ان اشیا پر بھاری ٹیکس عائد کیاجائے، پاکستان میں گٹکے، مین پوری، سفاری، چھالیہ سمیت مضر صحت اشیا کے استعمال سے نوجوانوں میں منہ کا کینسر تیزی سے پھیل رہا ہے۔
|فالج ایسا مرض ہے جو صرف جسم کے کسی حصے کو مفلوج نہیں کرتا بلکہ موت کا باعث بھی بن سکتا ہے تاہم چند احتیاطی تدابیر اختیار کرکے سا موذی اور جان لیوا مرض سے قبل از وقت بچاؤ ممکن ہے۔

روزنامہ ایکسپریس میں شائع رپورٹ کے مطابق  فالج کا حملہ اس وقت ہوتا ہے جب دماغ کو خون پہنچانے والی کسی شریان میں خون اور آکسیجن کی روانی رک جائے۔ فالج کسی بھی عمر کے فرد کو ہدف بنا سکتا ہے۔ اس کی وجہ آج کا طرز زندگی ہے جو فشار خون بڑھا کر اس جان لیوا مرض کا خطرہ بڑھا دیتا ہے۔
|ٹوکیو: سائنس دانوں نے خبردار کیا ہے کہ سخت سرد موسم امراض قلب اور پھیپھڑوں میں مبتلا افراد اور حد سے زیادہ گرم موسم گردوں کے امراض میں مبتلا افراد کی شرح اموات میں اضافے کا باعث بنتا ہے۔

موسم کی تبدیلی کے ساتھ معمولی نزلہ زکام یا بخار تو عام سی بات ہے لیکن ماحولیاتی آلودگی، کمزور ہوتی اوزون تہہ اور بے موسم پگھلتے گلیشیئر سے موسمی تغیرات انسانی جانوں کے لیے خطرہ بنتے جا رہے ہیں جس کی حالیہ مثال ’ ہیٹ اسٹروک ‘ ہے جس نے گزشتہ موسم گرما میں صرف پاکستان میں سیکڑوں افراد کو لقمہ اجل بنا ڈالا تھا۔

سائنسی جریدے ’رسک اینالیسس‘ میں شائع ہونے والے تحقیقی مقالے میں ’موسم کی تبدیلی‘ کے انسانی جسم پر اثرات کا مطالعہ کرنے والے سائنس دانوں نے آگاہ کیا ہے کہ سخت سردی اور گرمی کی لہر مختلف امراض کے شکار افراد کے لیے جان لیوا ثابت ہو سکتی ہے۔ تحقیق سے ثابت ہوا کہ دل اور پھیپھڑوں کے امراض میں مبتلا افراد کےلیے سخت سرد موسم جان لیوا ثابت ہوسکتا ہے جب کہ شدید گرمی گردوں کے مریضوں کے لیے موت پیغام لا سکتی ہے اس لیے احتیاطی تدابیر اور حفاظتی اقدامات کرنا نہایت ضروری ہیں۔
واضح رہے کہ یہ اعداد و شمار اور نتائج جاپان کی یونیورسٹی ہوکیئڈو یونیورسٹی کے پروفیسر میٹیئو کنورٹینو کی سربراہی میں تحقیق کاروں نے امریکا کے جڑواں شہروں میں 2005ء سے 2014 ء کے درمیان خون جما دینے والی سردی اور جھلسا دینے والے گرم موسم میں اسپتالوں کے شعبہ حادثات میں داخل ہونے والے مریضوں کے ڈیٹا کے باریک بینی سے مطالعے کے بعد حاصل کیے تھے۔
|انسانی ذہن اللہ تعالیٰ کی ایک لاجواب اور منفرد تخلیق ہے۔ یہ دماغ ہی ہے جو انسانوں کو دیگر حیوانات سے ممتاز بناتا ہے۔ اسی ذہن رسا کی بدولت انسان نے ترقی و ارتقاء کی وہ منازل طے کیں کہ ناصرف پاتال کی خبر نکال لایا، اس کرہ ارض پر موجود جمادات، معدنیات اور حیوانات کو زیر نگین کرتے ہوئے اپنے استعمال میں لایا بلکہ آسمان کی وسعتوں کو کھنگالتے ہوئے اور کائنات کے اسراروں پر غور و فکر کرتے ہوئے لایخل گھتیوں کو سلجھانے میں لگا ہوا ہے اور ستاروں پر کمند ڈال رہا ہے۔

ان محیر العقول کارناموں کے باوجود بعض اوقات انسانی ذہن کی چند گرہیں ایسی ہیں جو دلچسپ اور حیرت انگیز کہی جاسکتی ہیں اور عقل رکھنے والی مخلوق ہونے کے باوصف صرف انسانوں ہی سے منسوب ہیں۔ مثلاً ’’نسٹالجیا‘‘ کی کیفیت جس میں انسان ماضی کی یادوں میں کھویا رہتا ہے یا ’’شجوفرینیا‘‘ جس میں انسان کو غیبی آوازیں سنائی دیتی ہیں اور ایسے ہیولے دکھائی دیتے ہیں جو دوسروں کی نظروں سے اوجھل ہوتے ہیں۔

ماہرین نفسیات ان ذہنی کیفیات کو دماغی بیماریوں میں شمار کرتے ہیں اور بالکل اسی طرح ان کا علاج کیا جاتا ہے جیسے کسی بھی جسمانی بیماری کا۔ تاہم ان نفسیاتی کج رویوں کے علاج کا طریقہ کار عام جسمانی بیماری کے علاج سے مختلف ہوتا ہے۔ مضمون ہذا میں میں علاج معالجے کی بحث سے قطع نظر نفسیاتی بیماریوں کی ایک قسم یعنی مختلف چیزوں کے ڈرو خوف کے حوالے سے بعض نفسیاتی بگاڑوں جو ’’فوبیا‘‘ کہلاتے ہیں کی معلومات بہم پہنچائی جارہی ہیں۔
-1 ایکروفوبیا (Acrophobia)

کسی بھی جگہ کی اونچائی اور بلندی سے خوف محسوس کرنے والے، اس فوبیا کے مریض گردانے جاتے ہیں۔ ایسے لوگ اونچی اور بلند جگہوں جیسے بلند و بالا عمارتوں اور اونچی چٹانوں پر جانے سے کتراتے ہیں کیونکہ انہیں ایک خوف جکڑ لیتا ہے کہ کہیں وہ گر نہ پڑیں۔ اگر وہ کسی اونچی جگہ پر جائیں تو انہیں شدید ذہنی دباؤ کا سامنا ہوتا ہے اور وہ محفوظ طریقے سے نیچے اترنے کی کوشش کرتے ہیں۔ عام طور پر دو سے پانچ فیصد لوگوں میں یہ فوبیا پایا جاتا ہے اور مردوں کی نسبت خواتین میں یہ شرح دگنی ہے۔ اس فوبیا کا شکار افراد اپنے ماضی میں عموماً کسی بلند جگہ سے خود یا کسی اور کے گر جانے کی ناخوشگوار یاد کی وجہ سے خوف میں مبتلا ہوجاتے ہیں کہ اگر وہ کسی اونچی یا بلند جگہ پر گئے تو وہ پھر گرجائیں گے۔ اگر خدانخواستہ کسی میں یہ مرض شدت اختیار کرجائے تو وہ سیڑھیاں چڑھنے یہاں تک کہ کرسی پر کھڑے ہونے میں بھی خوف محسوس کرتا ہے۔ ایسے فرد کو چکر آنے اور توازن برقرار نہ رکھ سکنے کی شکایت ہوتی ہے۔

-2 ایروفوبیا (Aerophobia)

ہوائی جہاز، ہیلی کاپٹر یا ایسی کسی بھی اڑنے والی چیز میں سفر کرنے میں خوف محسوس کرنے کو ’’ایروفوبیا‘‘ یا ’’ابویوفوبیا‘‘ کہتے ہیں۔ اس فوبیا کے شکار افراد جب بھی ہوائی جہاز وغیرہ میں بیٹھ کر اڑنے کا تصور کرتے ہیں تو شدید ڈر اور ذہنی دباؤ کا احساس انہیں بے کل کردیتا ہے اور وہ حتی المکان کوشش کرتے ہیں کہ انہیں فضائی سفر نہ کرنا پڑے۔ خوف کی اس کیفیت کی وجہ سے ان کی روزمرہ کارکردگی بری طرح متاثر ہوتی ہے۔ وہ افراد جن میں یہ فوبیا اپنے ابتدائی درجے میں ہو، وہ ہوائی سفر کرنے کا رسک تو لے لیتے ہیں لیکن جہاز کے ٹیک آف کے وقت یا کسی فضائی پاکٹ میں پھنسنے کے دوران لگنے والے ہچکولوں کے دوران ان کی حالت بھی قابل رحم ہوجاتی ہے اور ذہنی دباؤ کے باعث متلی کی کیفیت محسوس ہوتی ہے۔

اس فوبیا کے مریض ساٹھ فیصد لوگوں کو دیگر نفسیاتی مسائل کا سامنا بھی رہتا ہے۔ اس فوبیا کی وجوہات کا ابھی تک سراغ نہیں لگایا جاسکا۔ عام طور پر ہوائی سفر کے اس خوف کو بند جگہوں پر محسوس ہونے والے خوف (جس کا ذکر آگے آئے گا) سے ملایا جاتا ہے مگر واضح رہے کہ یہ دو الگ الگ فوبیا ہیں۔ ہاں یہ ہوسکتا ہے کہ کوئی شخص بیک وقت ان دونوں ’فوبیاز‘ کا شکار ہو۔ اڑھائی سے چالیس فیصد افراد کسی نہ کسی درجے میں اس خوف کا شکار ہوتے ہیں۔ پہلی جنگ عظیم کے بعد ایک برطانوی ڈاکٹر نے پہلی بار اپنے ریسرچ پیپر میں اس فوبیا کے بارے میں بحث کی، جب اس نے جنگی جہازوں کے پائلٹوں اور عملے کے دوسرے ارکاکین میں اس فوبیا کی علامات کو نوٹ کیا۔ 1950ء کی دہائی میں اس فوبیا کو زیادہ اہمیت نہیں دی گئی لیکن 1970ء کی دہائی میں کمرشل فضائی سفر کے عام ہوجانے کے بعد اسے باقاعدہ ایک نفسیاتی مرض تسلیم کرلیا گیا۔ امریکہ کے ورلڈ ٹریڈ سینٹر پر نائن الیون کے حملوں کے بعد لوگوں نے فضائی سفر کے مقابلے میں زمینی سفر کو ترجیح دینی شروع کردی حالانکہ اس کی وجہ سے ٹریفک میں اضافہ ہونے کے باعث ہونے والے ٹریفک حادثات میں ہلاک ہونے والوں کی تعداد میں اضافہ دیکھنے میں آیا۔

-3 ایماتھو فوبیا (Amathophobia)

گردوغبار سے خوف محسوس کرنے کو ’’ایماتھوفوبیا‘‘ کہتے ہیں۔ خیال رہے کہ یہ گردوغبار سے ہونے والی الرجی سے مختلف چیز ہے گو اس فوبیا میں مبتلا لوگوں کو یہ علم ہوتا ہے کہ گردوغبار بذات خود کوئی نقصان پہچانے والی چیز نہیں۔ پھر بھی وہ گردوغبار کے خوف کا شکار رہتے ہیں۔ جب کبھی موسم گرما میں گرد کا طوفان یا آندھی آئے تو ایسے لوگوں کی حالت دیدنی ہوتی ہے اور وہ گھروں کے اندر گھس کر بیٹھ جاتے ہیں۔ شومئی قسمت اگر وہ گھر سے باہر ہوں تو اپنی گاڑیوں یا دیگر مقامات پر پناہ لینے کی کوشش کرتے ہیں۔ جب یہ آندھی یا گرد کا طوفان تھم جاتا ہے تو ان کی جان میں جان آتی ہے۔ لفظ ’’ایماتھ‘‘ کا منبع یونانی ہے جس کا مطلب ’ریت یا گرد‘ ہوتا ہے۔ اس فوبیا میں مبتلا افراد بہت صفائی پسند ہوتے ہیں اور اپنے اردگرد مٹی یا گرد کا ایک ذرہ بھی برداشت نہیں کرتے۔ انہیں یہ ڈر ہوتا ہے کہ مٹی میں جراثیم پائے جاتے ہیں جو صحت کے لیے نقصان دہ ہوسکتے ہیں۔ اس فوبیا کی علامات میں دل کی دھڑکن تیز ہوجانا، تنگیء تنفس، ذہنی دباؤ اور چہرے کا رنگ پیلا پڑجانا اور منہ خشک ہوجانا اور خوف کا احساس وغیرہ شامل ہیں۔

-4 ایریکنو فوبیا (Arachnophobia)

مکڑیوں اور بچھوؤں کا خوف ’’ایریکنو فوبیا‘‘ کہلاتا ہے۔ اس ڈر کے شکار افراد ایسی جگہوں پر بے آرامی اور بے چینی محسوس کرتے ہیں، جہاں انہیں یقین ہوکہ مکڑیاں پائی جاتی ہیں یا جہاں ان کے پائے جانے کے واضح اشارے موجود ہوں، جیسے کہ مکڑیوں کے جالے وغیرہ۔ اس فوبیا میں مبتلا افراد ایسی جگہوں میں جانے سے گریز کرتے ہیں۔ مکڑیاں نظر آنے پر ایسے لوگ چیخنا چلانا یا رونا شروع کردیتے ہیں یا جذباتی طور پر انتشار کا شکار ہوجاتے ہیں۔ انہیں سانس لینے میں دشواری ہوتی ہے، پسینہ بہہ نکلتا ہے، دل اچھلنے لگتا ہے اور چہرے کا رنگ پھیکا پڑجاتا ہے۔ کچھ کیسز میں تو صرف مکڑیوں کی تصاویر یا پینٹنگز دیکھ کر بھی ان کی یہی کیفیت ہوجاتی ہے۔ اس فوبیا کی وجوہات میں انسان کے ابتدائی غاروں کے دور کا کوئی چھپا ہوا خوف یا کراہت کا عنصر شامل ہوسکتا ہے۔ مگر یہ محض قیاس آرائیاں ہیں۔ اس خوف کی اصل وجوہات بھی ابھی تک معلوم نہیں ہوسکیں۔ کیونکہ مکڑیاں بہرحال اتنی بڑی نہیں ہوتیں کہ انسان ان کے حجم کی وجہ سے ان سے خوف کھائے جیسا کہ دیگر بڑے بڑے جانوروں سے ڈر محسوس ہونے میں ان کی جسامت ایک اہم کردار ادا کرتی ہے۔ شاید اس خوف کی ایک وجہ یہ ہوسکتی ہے کہ عام لوگ نہیں جانتے کہ کون سی مکڑی زہریلی ہے اور کون سی نہیں۔ اسی وجہ سے اس فوبیا میں مبتلا لوگوں کے ذہن میں یہ خوف ہوتا ہے کہ کہیں اس مکڑی کے کاٹنے سے وہ مر نہ جائیں۔ اسی لیے ایسے لوگوں کی نسبت جو اس فوبیا کا شکار نہیں ہیں، وہ لوگ زیادہ محفوظ ہیںجو مکڑیوں سے ڈرتے ہیں کیونکہ وہ یہ بات یقینی بناتے ہیں کہ ان کے اردگرد کے ماحول میں مکڑیاں موجود نہ ہوں۔

2001ء میں کی گئی ایک تحقیق کے مطابق لوگ پھولوں کی تصویروں کے بیچ چھپی مکڑیوں کی تصاویر کو فوراً شناخت کرلیتے ہیں بانسبت مکڑیوں کی تصویروں میں چھپی ہوئی پھولوں کی تصاویر کے، غالباً یہ ان کے ذہنوں میں موجود مکڑیوں کے خوف ہی کی وجہ سے ممکن ہوتا ہے کہ مکڑیاں فوراً ان کی مرکز نگاہ بن کر ان کی توجہ اپنی جانب مبذول کروالیتی ہیں۔

دلچسپ بات یہ ہے کہ ہماری اس دنیا کے کچھ معاشرے ایسے بھی ہیں جہاں مکڑیاں لوگوں کی مرغوب غذا ہیں۔ ان ممالک میں ’’پاپوانیوگیونی‘‘ (Papua New Guinea) ’’کمبوڈیا اور براعظم جنوبی امریکہ کے ممالک (چلی، کولمبیا، برازیل، یورا گوئے، ارجنٹائن اور بولیویا کو چھوڑ کر) شامل ہیں۔ اس فوبیا کا شکار افراد کی تعداد ساڑھے تین تا چھ عشاریہ ایک فیصد تک ہے۔

-5 اسٹراپو فوبیا (Astrapophobia)

آسمانی بجلی اور گرج چمک سب ہی کے دل دہلا دیتی ہے۔ مگر اس سے بے انتہا خوف کھانے کو ’’اسٹراپوفوبیا‘‘ کہتے ہیں۔ اس کے مریض بارش یا طوفان کے دوران بہت زیادہ چوکنے رہتے ہیں چاہے انہیں یہ یقین بھی ہو کہ آسمانی بجلی گرنے کے امکانات نہ ہونے کے برابر ہیں۔ اس فوبیا کی علامات بھی تقریباً دیگر فوبیاز جیسی ہیں۔ مثلاً کانپنا، رونا، پسینہ پسینہ ہوجانا، ذہنی دباؤ، اچانک رفع حاجت کی ضرورت محسوس ہونا، معدہ اچھل کر حلق میں آجانا، خوف، دل کی دھڑکن تیز ہوجانا اور انگلیاں کانوں میں ٹھونس لینا وغیرہ۔ لیکن اس فوبیا کی چند علامات دوسروں سے مختلف بھی ہیں۔ جیسے اگر اس فوبیا کا شکار فرد اکیلا ہو تو یہ علامات شدید ہوجاتی ہیں جبکہ اگر دوسرے لوگ بھی وہاں موجود ہوں اور وہ اسے تسلی تشفی دیں تو مریض افاقہ محسوس کرتا ہے۔ اس کے علاوہ مریض کھلے آسمان کی نسبت چھتی ہوئی جگہوں پر زیادہ اطمینان محسوس کرتے ہیں۔

ایسے کچھ لوگ تہہ خانوں، تنگ جگہوں یہاں تک کہ پلنگ کے نیچے اور الماریوں میں خود کو محفوظ اور مامون تصور کرتے ہیں۔ گرج چمک کی آوازیں ان کے خوف کو مہیمز کردیتی ہیں۔ اس لیے اگر ایسے موقع پر کھڑکیاں بند کردی جائیں اور ان کے کانوں میں روئی وغیرہ گھسا کر ان کو ان آوازوں سے دور کردیا جائے تو مریض پر بہت مثبت اثرات مرتب ہوتے ہیں۔ بچے اس فوبیا سے زیادہ متاثر ہوتے ہیں اس لیے اگر ماہرین نفسیات کی خدمات حاصل کرکے انہیں اس خوف سے بچپن میں ہی نجات دلا دی جائے تو زیادہ بہتر ہوتا ہے۔ بچے اپنے بڑوں کو آئیڈیلائز کرتے ہیں اس لیے گرج چمک کے وقت گھر کے بڑے بہادری کا ثبوت دیں اور بارش سے انٹرٹینمنٹ کے طور پر محظوظ ہوں تو بچے اس فوبیا سے جلد چھٹکارا پاجاتے ہیں۔

-6 کلاؤسٹرو فوبیا (Claustrophobia)

یہ وہ فوبیا ہے جس میں مریض چھوٹی چھوٹی اور تنگ جگہوں میں پھنس جانے کے خوف میں مبتلا ہوجاتا ہے جہاں سے وہ باہر نہ نکل سکے۔ کچھا کھچ بھری ہوئی لفٹ، بغیر کھڑکیوں کے کمرے، ہوٹلوں کے کمروں کے بند دروازے اور ’سیلڈ‘ کھڑکیاں، چھوٹی کاریں اور یہاں تک کہ تنگ گلے والے کپڑے بھی اس فوبیا کے مرض کو ابھارنے کا باعث بن سکتے ہیں۔ ایک تحقیق بتاتی ہے کہ دنیا کی کل آبادی کا پانچ سے سات فیصد حصہ اس فوبیا کا شکار ہے۔ اس فوبیا کی دو مرکزی وجوہات ہیں۔ ایک پابند ہوجانے کا خوف اوردوسرے گھٹن ہونے کا ڈر۔ ایسے افراد زندگی میں کم از کم ایک بار کمرے میں تالہ بند ہوجانے، سرنگوں میں پھنس جانے، کان کن اور زیر سمندر غاروں میں مقید ہوجانے کے ڈر میں ضرور مبتلا ہوتے ہیں۔ کچھ لوگوں کے حساسیات اتنی بڑھ جاتی ہے کہ وہ قطار میں کھڑے ہونے اور یہاں تک کہ بال کٹوانے کے لیے گردن کے گرد کپڑا لپیٹ کہ کرسی پر بیٹھنے تک سے عاجز ہوجاتے ہیں۔ ایسے افراد اگر خدانا خواستہ کسی تنگ جگہ میں پھنس جائیں تو انہیں گھٹن کی فکر دامن گیر ہوجاتی ہے۔

-7 ایمیٹو فوبیا (Emetophobia)

یہ وہ فوبیا ہے جو بے تماشا ذہنی دباؤ اور متلی کی کیفیت پیدا کرتا ہے۔ اس کا مریض اس خوف میں مبتلا رہتا ہے کہ لوگوں کے ہجوم میں متلی ہوجائے گی یا وہ کسی کو متلی کرتے ہوئے دیکھ لے گا یا پھر اس کے متلی کردینے پر لوگ کیا کہیں گے؟ وغیرہ وغیرہ۔

اس فوبیا کے شکار افراد اپنے اس خوف سے بچنے کے لیے انتہائی کم خوراک کھاتے ہیں تاکہ انہیں متلی نہ ہوں اور اسی وجہ سے عموماً کمزور صحت اور کم وزن کے حامل ہوتے ہیں۔ اس فوبیا پر آج تک بہت کم تحقیق ہوئی ہے۔ یہ مرض عمر کے کسی بھی حصہ میں ہوسکتا ہے۔ ایسے مریض خود کو اوپر اچھالے جانے یا کسی دوسرے کو اچھالے جانے پر بھی متلی کی کیفیت محسوس کرتے ہیں۔ اگر وہ کسی ہنڈولے میں بیٹھ جائیں تو بھی جھولے کے اوپر نیچے جانے پر ان کے پیٹ میں اینٹھن ہونے لگتی ہے۔

ایسے لوگ کسی بیمار شخص کو دیکھ کر رونے اور چیخنے چلانے لگتے ہیں۔ اس فوبیا کی وجوہات میں بچپن میں کسی بیماری کے دوران الٹیاں لگ جانے یا پھر خواتین میں دوران حمل قے کرنے پر مذاق کا نشانہ بننے جیسے نفسیاتی عوامل شامل ہیں۔ اس فوبیا کے مریضوں میں بند اور تنگ جگہوں کے فوبیا اور فضائی سفر کے فوبیا میں مبتلا ہوجانے کا بھی اندیشہ بدرجہ اتم پایا جاتا ہے۔ رفتہ رفتہ ایسے لوگ تنہائی پسند ہوکر دوسری بہت سی نفسیاتی الجھنوں کا شکار بن جاتے ہیں۔ یہاں تک کہ خواتین ماں بننے سے بھی کترانے لگتی ہیں۔

-8 ایروتھو فوبیا (Eruthophobia)

اس خوف کو ہم شرمانے کا فوبیا کہہ سکتے ہیں۔ اس میں مبتلا فرد کو یہ ڈر رہتا ہے کہ لوگوں کے سامنے جانے پر عدم اعتماد کے باعث جب اس کا چہرہ شرم سے سرخ ہوجائے گا تو وہ کیا سوچیں گے؟ کیوں کہ ان کے نزدیک چہرہ سرخ ہوجانا کسی خطرے کو دیکھنے کی علامت ہے۔ ایسے افراد یہ سوچتے ہیں کہ ان کے  چہرے کو سرخ ہوتے دیکھ کر دوسرے لوگ سمجھیں گے کہ وہاں کوئی خطرہ موجود ہے اور جب ایسا نہیں ہوگا تو لوگ ان کا مذاق اڑائیں گے۔ اس فوبیا کے مارے لوگ عدم اعتماد اور کم ہمتی کا شکار ہوتے ہیں۔ اس مرض میں مبتلا لوگوں کو سرخ رنگ سے ہی ڈر لگنے لگتا  ہے۔ یہاں تک کہ سرخ گلاب، سگنل کی سرخ بتی اور خون دیکھ کربھی ان کی حالت غیر ہوجاتی ہے۔ اس فوبیا کی بنیادی وجوہات بھی ابھی تک منظر عام پر نہیں آسکیں ہیں۔ تاہم یہ کہا جاسکتا ہے کہ دوسرے فوبیاز کی طرح اس کے ڈانڈے بھی انسان کے بچپن میں ہوگزرے کسی حادثے یا واقعہ سے جاملتے ہیں یا پھر یہ مرض کسی کو ورثے میں بھی مل سکتا ہے۔ اس فوبیا کے دورے کی علامات میں بھی بے ربط جملوں کا بولنا، پسینہ آنا، دل کی دھڑکن بڑھ جانا اور منہ خشک ہوجانا وغیرہ شامل ہیں۔ عام طور پر مجمع کے سامنے تقریر کرنے پر ہوٹنگ کا خوف بھی اس مرض کا شاخسانہ ہوتا ہے۔

-9 کیراؤنو فوبیا (Keraunophobia)

طوفان بادو باراں کا خوف ’’کیراؤنو فوبیا‘‘ کہلاتا ہے۔ یونانی زبان میں ’’کیراؤنو‘‘ کا مطلب طوفان یا آسمانی بجلی اور ’’فوبیا‘‘ کا مطلب خوف یا ڈر ہے۔ اس سے ملتے جلتے فوبیا کا ذکر ہم اوپر کرچکے ہیں۔ یاد رہے کہ فوبیا کسی عام سے خوف یا ڈر کو نہیں کہتے بلکہ یہ کسی بھی حوالے سے انتہائی درجے کے ڈر اور خوف کو کہتے ہیں جو ایک ذہنی و نفسیاتی مرض کی حیثیت اختیار کرلیتا ہے۔

کیراؤنو فوبیا کے شکار فرد کے اندر خوف کی علامات اس وقت ظاہر ہوتی ہیں جب وہ طوفان بادوباراں کے دوران باہر کھلے آسمان تلے موجود ہو۔ اس وقت اس فرد میں بھی بیشتر وہی علامات ظہور پذیر ہوتی ہیں جن کا ذکر بار بار ہم اوپر کرچکے ہیں۔ یعنی ڈر خوف محسوس کرنا، منہ خشک ہوجانا، دل کی دھڑکن تیز ہوجانا اور مرجانے کا خوف وغیرہ۔ یہ فوبیا بھی عمر کے کسی حصے میں لاحق ہوسکتا ہے مگر زیادہ تر بچپن میں ہونے کے چانسز ہوتے ہیں کیونکہ ایک تو بچپن میں ویسے ہی بچے ایسی چیزوں سے خوف محسوس کرتے ہیں، دوسرے ایسی کہانیاں پڑھنے یا فلمیں دیکھنے سے جن میں طوفان کا ذکر خوفناک انداز میں کیا گیا ہو تو یہ باتیں بچوں کے کچے ذہنوں میں بیٹھ جاتی ہیں اور تادیر اپنے اثرات دکھاتی رہتی ہیں۔ اس کا حل یہ ہے کہ بچوں کو شروع ہی سے یہ ترغیب دی جائے کہ وہ طوفان یا بارش کے دوران دبک کر گھر کے کسی کونے میں بیٹھنے کی بجائے گھر کے اندر ہی ایک کمرے سے دوسرے کمرے تک جائیں اور اندر ہی گھومیں پھریں۔ نیز انہیں طوفان آنے کی سائنسی وجوہات سے آگاہی دینا بھی سود مند ثابت ہوسکتا ہے تاکہ وہ اس کو ایک فطری چیز گردانتے ہوئے اس سے خوف زدہ نہ ہوں۔

-10 مائیکرو فوبیا (Micro Phobia)

اکثر لوگوں کو آپ نے دیکھا ہوگا کہ وہ ہر وقت ہاتھ دھوتے رہتے ہیں یا بے جا صفائی ستھرائی کے خبط میں مبتلا ہوتے ہیں۔ ایسے لوگوں کو ہمہ وقت یہی خیال ستاتا رہتا ہے کہ ان کے ہاتھوں یا جسم پر گندگی یا جراثیم لگ گئے ہیں۔ یہ حالت ’’مائیکرو فوبیا‘‘کہلاتی ہے۔ عموماً اس فوبیا کے مریض یہ جانتے بھی ہیں کہ جو کچھ وہ کررہے ہیں وہ منطقی طور پر درست نہیں لیکن وہ اپنے خوف کے ہاتھوں مجبور ہوتے ہیں۔ کسی کو یہ مرض اس فوبیا کے شکار دوسرے لوگوں کو دیکھ کر بھی لگ سکتا ہے۔ جتنا زیادہ وہ دوسرے لوگ ایسے کسی فرد کے نزدیک بہت احترام کے حامل اور قابل اعتماد ہوں گے اتنا ہی اس بات کا خدشہ ہوگا کہ ان لوگوں کی معیت میں رہ کر ان پر بھروسہ کرنے کی وجہ سے یہ بھی اس عمل کی تقلید کرنے لگے اور آہستہ آہستہ اس کا عادی ہوجائے۔ اس کے علاوہ یہ فوبیا وراثتی بھی ہوسکتا ہے۔ ایسے جاندار جن کو دیکھ کر کراہت کا احساس بیدار ہوتا ہے جیسے چوہے یا کاکروچ وغیرہ۔ وہ بھی اس فوبیا کے لاحق ہونے کا سبب بن سکتے ہیں۔ اس فوبیا سے نجات کے لیے قوت ارادی ایک اہم کردار ادا کرتی ہے۔
|برکلے، کیلیفورنیا: مسلسل بیٹھے رہنے سے کئی امراض لاحق ہونے اور قبل از وقت موت کا خطرہ بڑھ جاتا ہے، اب خبر آئی ہے کہ مسلسل بیٹھے رہنے کا عمل دماغ کے اس حصے کو چھوٹا کرنے کے عمل کو بڑھا دیتا ہے جس سے یادیں وابستہ ہوتی ہیں۔

یونیورسٹی آف کیلی فورنیا لاس اینجلس (یوسی ایل اے) کے ماہرین نے بالغ افراد کو خبردار کیا ہے کہ وہ پورا دن بے عملی میں کرسی پر بیٹھے بیٹھے نہ گزاریں کیونکہ اس سے ان کے دماغ میں وہ تبدیلیاں پیدا ہوسکتی ہیں جو ان کی یادداشت کو متاثر کرسکتی ہیں۔

پبلک لائبریری آف سائنس (پی ایل او ایس) میں شائع ایک رپورٹ کے مطابق ماہرین نے کہا ہے کہ مسلسل بیٹھے رہنے کی عادت دماغ کے ایک گوشے ’میڈیئل ٹیمپورل لوب‘ کو سکیڑ دیتی ہے۔ یہ وہ مقام ہے جہاں آپ کی نئی معلومات اور یادیں تشکیل پاتی ہیں۔ یہ تبدیلی درمیانی عمر اور بزرگ افراد میں ڈیمنشیا اور اکتسابی صلاحیت میں کمی کا پیش خیمہ ثابت ہوسکتی ہے۔
اگرچہ یہ ایک چھوٹا سا سروے ہے لیکن اس کے نتائج بہت واضح ہیں۔ ماہرین نے 45 سے 75 سال کے 35 رضا کاروں کو بھرتی کیا۔ جن سے گزشتہ ہفتے ان کے بیٹھے رہنے اور جسمانی سرگرمیوں کے معمولات کے بارے میں سوالات کیے گئے اور پوچھا گیا کہ وہ روزانہ کتنے گھنٹے بیٹھے  بیٹھے گزارتے ہیں۔

اس دوران ہائی ریزولوشن ایم آر آئی کی مدد سے شرکا کے دماغی اسکین بھی لیے جاتے رہے۔ اسکین میں میڈیئل ٹیمپورل لوب کی جسامت کو بطور خاص نوٹ کیا گیا۔ ماہرین نے بتایا کہ کرسی پر بیٹھے رہنے کی بری عادت سے دماغی حصے کو جو نقصان پہنچتا ہے اس کے اثرات زائل کرنے کے لیے زوردار ورزش بھی ناکافی رہتی ہے۔

شرکا نے بتایا کہ وہ  روزانہ اوسطاً تین سے سات گھنٹے بیٹھنے میں گزارتے ہیں۔ اسکین رپورٹ میں نشست میں گزارا جانے والا ہر گھنٹہ دماغی گوشے کے سکڑاؤ میں اضافے کی وجہ بنا۔ ماہرین نے خبردار کیا ہے کہ دماغ کے اس حصے کے سکڑاؤ سے الزائیمر اور دیگر امراض بھی لاحق ہوسکتے ہیں۔

تاہم اس تحقیق سے زیادہ پریشان ہونے کی ضرورت نہیں کیونکہ سائنس داں یہ نہیں کہہ رہے کہ بیٹھنے سے دماغ سکڑتا ہے بلکہ یہ کہہ رہے ہیں کہ بہت دیر تک بیٹھنا اور دماغ گوشے کے سکڑنے کے درمیان کوئی تعلق ضرور ہے جو طویل عرصے تک بیٹھے رہنے کی وجہ سے لاحق ہوتا ہے۔

دوسری جانب یہ نتائج بہت ابتدائی ہیں جس میں یہ بھی نہیں پوچھا گیا ہے کہ لوگ درمیان میں کتنے وقفے کے لیے اٹھ کر جاتے ہیں۔ اگلے مرحلے میں اس سے بڑا اور تفصیلی سروے کیا جائے گا جس میں وزن، جنس، نسل، رنگت، علاقائی نسبت اور دیگر افعال کا جائزہ بھی لیا جائے گا۔

تاہم دیگر کئی اہم سروے میں یہ بات سامنے آچکی ہیں کہ مسلسل بیٹھے رہنے کا عمل ہمارے جسمانی نظام کو بری طرح متاثر کرتا ہے۔ اسی لیے بہتر ہے کہ درمیان میں وقفہ لیا جائے اور کچھ وقت کھڑے ہوکر یا چہل قدمی میں گزارا جائے۔
|برلن: ایک دلچسپ تحقیق سے ثابت ہوا ہے کہ ورزش ایک جانب تو ہمارے لیے بہت سے فوائد رکھتی ہے لیکن دوسری جانب ورزش کے فوائد اگلی نسل میں بھی منتقل ہوتے ہیں۔

چوہوں پر کی گئی تحقیق سے معلوم ہوا ہے کہ ان کے بچوں کے ڈی این اے کو تبدیل نہ کرتے ہوئے بھی ورزش کے فوائد ان میں منتقل ہوئے اور بہتری کی وجہ بنے تاہم انسانوں پر ایسے ہی اثرات کا جائزہ لینے کے لیے مزید تحقیق کی ضرورت ہے۔

ہم جانتے ہیں کہ باقاعدہ ورزش 50 سال کی عمر کے بعد بھی دماغ کو تازہ اور بہتر حالت میں رکھتی ہے۔ جوانی اور ادھیڑ عمری میں دماغی معمے حل کرنے اور ذہنی مقابلوں میں حصہ لینے سے ڈیمینشیا اور دیگر دماغی امراض کو ٹالا جاسکتا ہے۔
جرمن سینٹر فار نیورو ڈی جنریٹیوو ڈیزیز (ڈی زید این ای) کے ماہرین نے چوہوں کو ایک متحرک میدان میں رکھا جہاں انہوں نے خوب ورزش کی تو اس کے فوائد ان کے بچوں تک بھی منتقل ہوئے۔ ماہرین نے دریافت کیا کہ ورزش کرنے والے چوہوں کے بچوں نے سیکھنے اور اکتساب کے عمل میں بھی دیگر کے مقابلے میں بہترین کارکردگی دکھائی۔

چوہوں کے بچوں کے دماغی خلیات کے باہمی روابط بھی مضبوط دیکھے گئے جسے طب کی زبان میں ’سائنیپٹک پلاسٹیسٹی‘ کہتے ہیں۔ یہ عمل جس دماغی حصے میں ہوتا ہے اسے ہپوکیمپس کہتے ہیں جو سیکھنے اور سمجھنے کی صلاحیت کا اہم مرکز بھی ہے۔

اس سے قبل ماہرین کہتے رہے ہیں کہ والدین کا ذہنی تناؤ اور صدمہ بھی اولاد تک منتقل ہوتا ہے اور یہ عمل ایپی جنیٹک وراثت کہلاتا ہے۔ ایک اور مثال یہ ہے کہ اگر والدین ناقص غذا کھاتے ہیں تو اس کے منفی اثرات اگلی نسل تک بھی منتقل ہوسکتے ہیں لیکن اس عمل میں ڈی این اے تبدیل نہیں ہوتا بلکہ فوائد یا نقصانات والدین کے آراین اے سے اولاد تک پہنچتے ہیں۔

ماہرین نے اس تحقیق کو ایک اہم قدم قرار دیا ہے۔ اگر یہ بات ثابت ہوجاتی ہے تو اس سے ایک اور سائنسی تصور ’فلائن ایفیکٹ‘ کی تصدیق ہوسکتی ہے۔ فلائن ایفیکٹ کے تحت ترقی یافتہ ممالک میں رہنے والے افراد کی ہر نسل کا آئی کیو دوسری نسل سے زیادہ نوٹ کیا گیا ہے اور یہ سلسلہ کئی عشروں سے جاری ہے۔ یعنی ذہین والدین کے بچے بھی بتدریج ذہین پیدا ہوتے ہیں۔

وجہ کچھ بھی ہو، ہم آئے دن ورزش کے فوائد سے آگاہ ہوتے رہتے ہیں اور اب ورزش کی عادت خود آنے والی نسلوں کےلیے بھی مفید ثابت ہوسکتی ہے۔ اسی لیے ماہرین نے ورزش سے بھرپور سرگرم زندگی پر زور دیا ہے۔
|الینوائے: ایک نئی تحقیق سے یہ تشویشناک بات سامنے آئی ہے کہ صبح کو جلد بیدار ہونے والے کے مقابلے میں رات کو دیر تک جاگنے اور صبح دیر سے اٹھنے والوں میں قبل از وقت موت کا خطرہ بڑھ جاتا ہے۔

نارتھ ویسٹرن یونیورسٹی میں واقع فائنبرگ اسکول آف میڈیسن میں لگ بھگ 4 لاکھ 33 ہزار افراد پر کی گئی تحقیق سے معلوم ہوا ہے کہ شب بیداری کرنے والوں میں قبل از موت کا خطرہ 10 فیصد تک بڑھ جاتا ہے۔ کرونوبائلوجی جرنل میں شائع ہونے والی تحقیق میں یہ بات بھی سامنے آئی ہے کہ دن چڑھے سوتے رہنے والے افراد کئی جسمانی ، دماغی اور ذہنی عارضوں کے شکار ہوسکتے ہیں۔

سروے میں 38 سے 73 سال تک کے افراد کا جائزہ لیا گیا ہے جنہیں صبح سویرے بیدار ہونے والوں ، صبح کو کبھی کبھی بیدار ہونے والوں اور رات کو کبھی کبھی جاگنے یا ہمیشہ جاگنے والوں میں تقسیم کیا گیا تھا۔ اس دوران سگریٹ نوشی کی عادت ، باڈی ماس انڈیکس، نسلی اور علاقائی پس منظر، معاشی وسماجی رتبے اور دیگر امور کو مدِ نظر رکھنے کے بعد یہ بات سامنے آئی کہ جو لوگ باقاعدگی سے صبح بیدار ہوتے ہیں ان میں وقت سے قبل اموات کا خطرہ سب سے کم ہوتا ہے۔
|بہاولپور: پاکستانی شخص کے ہاتھ کی درمیانی انگلی کے ناخن پر ایک اور ناخن اگنے کے نایاب کیس  نے طبی ماہرین کو بھی چکرا کر رکھ دیا

بہاولپور کے رہائشی ایک 28سالہ شخص نے انگلی پرنکلنے والے دوسرے ناخن سے ہونے والی تکلیف سے چھٹکارا حاصل کرنے کے لیے علاج کا فیصلہ کیا،ابتدائی طور پر مذکورہ شخص نے مقامی ڈاکٹرز سے معائنہ کرایا تاہم کسی کو اس عجیب و غریب طبی کیس کے بارے میں سمجھ نہیں آیا  کیونکہ یہ دنیا میں  رپورٹ ہونے والا صرف چوتھا اور پاکستان کا پہلا کیس تھا۔
|تنزانیہ: ایک نئی تحقیق سے معلوم ہوا ہے کہ عام ٹیسٹ کے مقابلے میں چوہے بچوں میں ٹی بی کی 70 فیصد درستگی تک شناخت کی صلاحیت رکھتے ہیں۔

تنزانیہ میں واقع موروگورو زراعتی یونیورسٹی کے ماہرین نے چوہوں کو خاص تربیت فراہم کی ہے جس کے ذریعے بچوں میں ٹی بی کا اندازہ لگایا جاسکتا ہے جب کہ اس کی تحقیقات جرنل آف پیڈریاٹک ریسرچ میں شائع ہوئی ہے۔

تحقیق کے مطابق ٹی بی کے مریض خاص قسم کی بو خارج کرتے ہی جنہیں عام ٹیسٹ کے ذریعے نظر انداز کردیا جاتا ہے لیکن چوہے اسے شناخت کرسکتے ہیں۔ ماہرین کے مطابق غریب افریقی ممالک میں جدید لیبارٹریاں موجود نہیں اور اس تناظر میں چوہے مرض کی شناخت میں اہم کردار ادا کرسکتے ہیں۔
سائنسی ٹیم کے سربراہ جورجیئس مگودے کا کہنا ہے کہ بہت سے بچوں میں بیکٹیریا کی سطح پر مرض کی شناخت نہیں ہوپاتی اور اسی وجہ سے ان کے علاج میں تاخیر ہوتی ہے۔ اسی لیے غریب اور پسماندہ ممالک میں بچوں میں ٹی بی کی شناخت کا ایک قابلِ اعتماد اور کم خرچ طریقے کی ضرورت محسوس کی جارہی تھی جو اب چوہوں کی صورت میں موجود ہے۔

جورجیئس مگودے کے مطابق چوہے 68 سے 70 فیصد ٹی بی کے کیسز کامیابی سے شناخت کرچکے ہیں۔ اس کے لیے افریقا کے بڑے چوہوں کی ایک قسم کرائسٹومس اینسور گائے میں یہ خاصیت پائی جاتی ہے کہ وہ مائیکو بیکٹیریئم ٹیوبر کلوسس کے سالمات کی خاص بو کو پہچان سکتے ہیں۔

تجربے کے لیے جورجیئس اور ان کے ساتھیوں نے 5 سال سے کم عمر کے 982 بچوں کے تھوک کے نمونے لیے اور پہلے انہیں تنزانیہ کے بہترین اسپتالوں میں خردبین سے دیکھا تو 34 بچے ٹی بی کے شکار نکلے۔ اس کے بعد چوہوں کی باری آئی تو انہوں نے مزید 57 بچوں میں یہ مرض شناخت کرلیا جو 68 فیصد زائد تھا۔ اس طرح ان کی درست شناخت کی شرح 70 فیصد تک نوٹ کی گئی جو بہت ہی حوصلہ افزا ہے۔

عالمی ادارہ صحت (ڈبلیو ایچ او) کے مطابق تپِ دق (ٹی بی) اب بھی دنیا میں جان لیوا 10 بڑے امراض میں سے ایک ہے اور اس نے غریب ممالک میں اپنے پنجے گاڑھ رکھتے ہیں۔ ان ممالک میں چین، انڈونیشیا، پاکستان، بھارت، نائجیریا اور فلپائن سرِ فہرست ہے۔ ہر سال 10 لاکھ بچے اس سے متاثر ہوتے ہیں جن میں سے ڈھائی لاکھ موت کے منہ میں چلے جاتے ہیں۔
|بیجنگ: چین میں ایک خاتون نے ایسے بچے کو جنم دیا ہے جس کے حقیقی والدین 4 سال قبل ایک کار حادثے میں ہلاک ہوگئے تھے۔

غیرملکی خبررساں ادارے کے مطابق چین میں ایک ایسے بچے کی پیدائش ہوئی ہے جس کے والدین 4 برس قبل کارحادثے میں ہلاک گئے تھے۔ چین کی سرکاری خبر ایجنسی نے اس بارے میں بتایا ہے کہ بچے کے والدین نے ٹیسٹ ٹیوب بے بی (آئی وی ایف) کی غرض سے اپنے چار عدد بارور بیضے (ایمبریوز) نانجنگ اسپتال کے تولیدی کلینک میں منفی 196 ڈگری سینٹی گریڈ پر مائع نائٹروجن سے بھرے ٹینک میں محفوظ کروائے تھے لیکن آئی وی ایف کی کارروائی سے صرف پانچ دن پہلے ہی ان دونوں کا ایک ٹریفک حادثے میں انتقال ہوگیا۔

ہلاک ہونے والے جوڑے کے والدین نے اسپتال انتظامیہ سے اپنے بچوں کے محفوظ شدہ ایمبریوز کا تقاضا کیا تو اسپتال انتظامیہ نے انکار کردیا جس پر انہوں قانونی چارہ جوئی کی۔ تین سال جاری رہنے والے اس مقدمے میں بالآخر انہیں کامیابی حاصل ہوگئی اور یوں 2017 میں انہیں ایمبریوز استعمال کرنے کی اجازت مل گئی۔ تاہم نانجنگ اسپتال انتظامیہ کی جانب سے شرط رکھی گئی کہ ایمبریوز صرف اسی صورت میں نکالے جاسکتے ہیں جب کوئی دوسرا اسپتال انہیں محفوظ رکھنے کےلیے تیار ہو، کیوں کہ چین میں متبادل ماں (سروگیٹ مدر) کے ذریعے بچے کی پیدائش غیرقانونی ہے۔
مرنے والے جوڑے کے والدین نے متبادل مائیں فراہم کرنے والی ایک غیرملکی ایجنسی سے رابطہ کیا جس نے انہیں تھائی لینڈ کے پڑوسی ملک لاؤس بھیج دیا جہاں متبادل ماؤں کے ذریعے بچوں کی پیدائش کو قانونی درجہ حاصل ہے۔ وہاں ایک خاتون کو معاوضے پر متبادل ماں کےلیے چنا گیا اور اس میں بارور بیضہ (ایمبریو) منتقل کرکے اسے حمل ٹھہرا دیا گیا۔

البتہ، چین میں بچوں کی پیدائش سے متعلق قانونی پیچیدگیوں سے بچنے کےلیے اس خاتون کو زچگی سے چند روز پہلے ہی چین پہنچا دیا گیا جہاں دسمبر 2017 میں اس نے ایک بچے کو جنم دیا جو ایک لڑکا ہے۔ بچے کے نانا نانی/ دادا دادی نے اسے ’’تیان تیان‘‘ (پیارا) کا نام دیا ہے جبکہ ڈی این اے ٹیسٹ کے ذریعے تصدیق کے بعد اس بچے کو قانونی طور پر ان کی تحویل میں بھی دے دیا گیا ہے۔

گزشتہ ہفتے تیان تیان کی زندگی کے پہلے 100 دن مکمل ہونے پر اس کے نانا نانی/ دادا دادی نے پورے میڈیا کو اس واقعے کی تفصیلات سے آگاہ کیا۔
|نوٹنگھم: سائنس دان کینسر کے مرض کے باعث جبڑا کھو دینے والی خاتون کے جبڑے اور دانت کو انہی کی جلد کے خلیے سے دوبارہ پیدا کرنے میں کامیاب ہوگئے۔

بین الاقوامی میڈیا کے مطابق دو سال قبل ول بلنڈن نامی کینسر کی مریضہ کا جبڑا دانتوں سمیت مکمل طور تباہ ہو گیا تھا جس کے باعث انہیں کھانے پینے اور بات کرنے میں شدید مشکل کا سامنا تھا۔ تاہم اب نوٹنگھم کے ماہر سرجنوں کی ٹیم نے خاتون کی جلد کے خلیوں اور ہڈیوں کے ذرات سے قدرتی طور پر جبڑے کی افزائش کرلی ہے۔

سائنسی اصطلاح میں اسے ’’ہڈی بنانے کا عمل‘‘ (Distraction Osteogenesis) کہا جاتا ہے جس سے جسم کے کسی عضو کے خلیوں اور ٹشوز کی مدد سے اس مکمل عضو کی ازسرنو افزائش کردی جاتی ہے۔ البتہ اس عمل کے ذریعے انسانی جبڑے کو دوبارہ سے پیدا کرنے کا ’معجزہ‘ اس سے پہلے کبھی نہیں کیا گیا تھا۔ نئے جبڑے کی افزائش کےلیے ایک فریم کی مدد بھی لی گئی جو مریضہ کے چہرے پر نصب کیا گیا تھا۔
سرجن دلیپ سری نواسن کا کہنا تھا کہ مریض کے اپنے خلیے اور ہڈیوں کے نمونوں سے کسی عضو کی دوبارہ سے افزائش کا عمل طب کی دنیا میں ایک انقلاب ہے جس نے کئی مریضوں کی زندگی بدل کے رکھ دی ہے۔ تاہم قدرتی جبڑے کی ازسرنو افزائش اپنی نوعیت کا منفرد واقعہ ہے جس کے باعث مریضہ نہ صرف کھانے پینے کے قابل ہوجائیں گی بلکہ بات چیت کرنے میں دشواری کا خاتمہ بھی ہوجائے گا۔
|چکن پوکس ایک عام بیماری ہے جس کی وجہ سے جسم پر کھجلی ہوتی ہے اور لال رنگ کے لیس دار دانے بن جاتے ہیں۔

ویسے تو یہ بیماری بچوں میں عام ہے مگر بہت سے لوگوں کا زندگی کے کسی بھی حصے میں اس بیماری سے واسطہ پڑ سکتا ہے خاص طور پر جب چکن پوکس کی ویکسینیشن نہ کروائی گئی ہو۔ مدافعتی نظام میں مسائل کی صورت میں یہ بیماری حاملہ عورتوں، نومولود بچوں، بڑے بچوں اور بالغان میں مسائل کی وجہ بن سکتی ہے۔ مدافعتی نظام میں خرابی کی وجہ سے جسم میں بیماریوں سے لڑنے کی طاقت کم زور پڑجاتی ہے اور بیماریاں حملہ آور ہوجاتی ہیں۔

ایک دفعہ چکن پوکس میں مبتلا ہوجانے کے بعد اس کے دوبارہ حملہ آور ہونے کے امکانات کافی کم ہوجاتے ہیں لیکن اس کا وائرس کافی دیر تک جسم میں موجود رہتا ہے اور اگر اس دوران یہ دوبارہ فعال ہو جائے تویہ ایک دردناک وائرس انفیکشن کا سبب بن جاتا ہے جس کو shingles کہتے ہیں۔
یہ بیماری واریسیلا زوسٹر کے وائرس کی وجہ سے ہوتی ہے۔ یہ بیماری متاثرہ لوگوں کے چھیکنے،کھانسنے، اور کھانا یا پینے کی چیزیں شیئر کرنے سے پھیلتی ہے۔

یہ بیماری متاثرہ شخص سے دو یا تین دنوں میں علامات ظاہر ہونے پر پھیل سکتی ہے۔ اگر آپ نے اس سے بچاؤ کے حفاظتی ٹیکے نہیں لگوائے ہوئے ہیں تو پھر آپ کو اس بیماری کے لاحق ہونے کے امکانات بڑھ جائیں گے۔

چکن پوکس کی پہلی علامت 14 سے 16 دنوں میں ظاہر ہونا شروع ہوجاتی ہے۔کچھ لوگوں میں اس کی ابتدائی علامات کے طور پر بخار ہونا، بھوک میں کمی واقع ہونا، سر میں درد ، کھانسی ہونا اورگلے میں سوزش شامل ہیں۔ چکن پوکس کے نتیجے میں جلد پر خارش اور سرخ دانے ابتدائی علامات کے ایک یا دو دن کے بعد نمودار ہوتے ہیں۔ مایع سے بھرے ہوئے دانے پانچ سے سات دن تک نکلتے رہتے ہیں۔ پھر ڈھلنا شروع ہوجاتے ہیں۔ ان ایام میں بچوں کو اسکول بھیجنے سے گریز کرنا چاہیے اور بالغ افراد کو بھی کام کاج پر جانے کے بجائے گھر میں رہنا چاہیے۔

عام طور پر چند روز کے بعد ازخود چکن پوکس کے دانے مندمل ہونا شروع ہوجاتے ہیں۔ ڈاکٹر حضرات اس اس دوران خارش اور بُخار وغیرہ کی ادویہ دیتے ہیں۔

لیکن وہ لوگ جو اکثر صحت کے مسائل سے دوچار رہتے ہیں انہیں امیونوگلوبن علاج یا اینٹی وائرل ادویات کی ضرورت بھی پڑ سکتی ہے۔

حفاظتی ٹیکوں کے بروقت استعمال سے اس بیماری سے بچا جا سکتا ہے۔
|بُخار کی کئی اقسام ہوتی ہیں۔ انھی میں سے ایک لال بُخار ہے۔

یہ دراصل انفیکشن کا نتیجہ ہے جو گلے کی خراش کا شکار افراد کو لاحق ہوسکتا ہے۔ اسے لال بُخار اس لیے کہا جاتا ہے کہ اس میں تیزبخار کے ساتھ ساتھ جسم پر سُرخ دانے نکل آتے ہیں اور گلے میں درد ہوتا ہے۔ گلے کی خراش یا سوزش کا سبب بننے والا بیکٹیریا ہی لال بُخار کی وجہ بنتا ہے۔

یہ بُخار اکثراوقات پانچ سے پندرہ سال کی عمر تک کے بچوں کو لاحق ہوتا ہے۔ ایک زمانے میں یہ مرض عام تھا مگر اب خاصا محدود ہوگیا ہے۔ اینٹی بایوٹک ادویات نے اس مرض کی سنگینی کم کردی ہے۔ لال بُخار کے کیسز کیوں کم ہوگئے ہیں اور گلے کی سوزش کے کیسز کیوں بڑھ گئے ہیں، محققین یہ جاننے سے قاصر ہیں۔
علامات

جلد پر سرخ ابھاروں کا نمودار ہونا  بچوں اور بڑوں میں لال بُخار کی سب سے عام علامت ہے۔ اس کی وجہ سے جلد بہ ظاہر دھوپ کی وجہ سے جھلسی ہوئی نظر آتی ہے اور ہاتھ پھیرنے پر ریگ مال جیسا احساس ہوتا ہے۔ انھی سُرخ دانوں کی وجہ سے اس بُخار کو لال بخار کہا جاتا ہے۔

جلد پر ننھے ننھے سرخ دانے سب سے پہلے سینے اور پیٹ پر اُبھرنا شروع ہوتے ہیں اور پھر بہ تدریج باقی جسم پر پھیل جاتے ہیں۔ جوڑوں کی درمیانی جلد زیادہ سرخ ہوجاتی ہے۔ سرخ دانے دو سے سات دن تک برقرار رہتے ہیں۔ ان کے مندمل ہوجانے کے بعد متأثرہ جگہوں سے جلد سُوکھ کر جھڑ جاتی ہے، ایسے ہی جیسے ہاتھوں یا پاؤں کی انگلیوں کی پوروں سے جلد سفید ہوکر علیٰحدہ ہوجاتی ہے۔

لال بُخار کی دیگر علامات میں بغلوں، کہنیوں میں ، اور گھٹنوں پر سرخ لکیروں کا پڑجانا، زبان کا قرمزی ہوجانا، حلق کا سرخ ہوجانا شامل ہیں۔ اس میں بُخار 101 ڈگری فارن ہائٹ تک رہتا ہے۔ سر میں درد ہوتا ہے، ٹانسلز ہوجاتے ہیں، متلی اور قے ہوتی ہے، گردن کے پچھلی جانب غدود متورم ہوجاتے ہیں۔ ہونٹوں کے اطراف کی جلد زردی مائل ہوجاتی ہے۔

اسباب

لال بُخارStreptococcus bacteria کی وجہ سے ہوتا ہے۔ یہ بیکٹیریا منھ اور سانس کی نالی میں موجود رہ سکتے ہیں۔ یہ جراثیم ایک زہریلا مادہ خارج کرتے ہیں جو جسم پر سرخ دانوں کی وجہ بنتا ہے ۔

لال بُخار متعدی ہے اور متأثرہ شخص کے چھینکنے یا کھانسی کے نتیجے میں منھ سے خارج ہونے والے لعاب کے ننھے ننھے قطرات کے ذریعے دوسروں تک پھیل سکتا ہے۔ اس کا مطلب یہ ہوا کہ اگر بچے کسی ایسی چیز کو چُھولیں جس پر متأثرہ شخص کے لعاب کے قطرات گرے ہوں اور پھر وہی ہاتھ منھ، ناک یا آنکھوں پر لگائیں تو یہ جراثیم ان کے جسم میں منتقل ہوسکتے ہیں۔

بیشتر کیسز میں لال بُخار کی علامات اور بخار دو ہفتوں میں ختم ہوجاتا ہے۔ لیکن اگر بروقت علاج نہ کیا جائے تو پھر یہ جوڑوں کے درد والے بخار، گردوں کے امراض، کانوں اور جلد کے انفیکشن، گلے کے امراض اور نمونیے کا سبب بن سکتا ہے۔

تشخیص

ڈاکٹر بچے کے جسم پر سب سے پہلے لال بُخار کی علامات تلاش کرتا ہے۔ اس دوران وہ زبان، گلے اور ٹانسلز کی جانچ کرتا ہے۔ لال بُخار کا شبہ ہونے کی صورت میں حلق میں روئی رکھ کر نمونہ لیا جاتا ہے اوراس کا لیبارٹری ٹیسٹ کروایا جاتا ہے۔

علاج

لال بُخار کا علاج عام طور پر اینٹی بایوٹک ادویہ سے کیا جاتا ہے۔ یہ دوائیں بیکٹیریا کا خاتمہ کرتی ہیں اور ان کا مقابلے کرنے میں جسم کے مناعتی نظام کی معاون بنتی ہیں۔ اس بات کو یقینی بنائیے کہ بچے کو تجویز کردہ دواؤں کا کورس مکمل کروایا جائے۔

بُخار کے ساتھ ساتھ گلے کی تکلیف دور کرنے کے لیے بھی دوائیں تجویز کی جاتی ہیں۔ اس کے ساتھ ساتھ قلفی، آئس کریم اور گرم مشروبات استعمال کرنے کی ہدایت کی جاتی ہے۔ نمک ملے پانی سے غرارے کرنے سے گلے کی تکلیف میں راحت ملتی ہے۔ اس بات کا خاص طور پر خیال رکھیں کہ بچہ پانی پیے تاکہ جسم میں پانی کی کمی واقع نہ ہو۔

اگر بچے نے کم از کم چوبیس گھنٹے تک اینٹی بایوٹکس کی مقررہ خوراکیں لے لی ہوں اور بخار اترگیا ہو تو اسے اسکول بھیجا جاسکتا ہے۔ فی الوقت لال بخار سے بچاؤ کے لیے کوئی ویکسین ایجاد نہیں ہوسکی، اگرچہ اس سلسلے میں تجربات جاری ہیں۔

بچاؤ

لال بُخار سے بچاؤ کے لیے بہترین احتیاط حفظان صحت کے اصولوں پر عمل کرنا ہے۔ بچوں کو سمجھائیں کہ وہ کھانا کھانے سے پہلے اور بعد میں، اور رفع حاجت کے بعد ہاتھ اچھی طرح دھوئیں۔ کھانستے یا چھینکتے ہوئے منھ پر ہاتھ رکھیں۔ اپنے استعمال کے برتن اور گلاس وغیرہ دوسروں کو نہ دیں۔
|کیمبرج، برطانیہ: حال ہی میں ایک نئی قسم کا خلیہ ساق (اسٹیم سیل) دریافت ہوا ہے جو دماغی ٹوٹ پھوٹ کے علاوہ الزائیمر جیسے امراض کو دور کرنے میں مددگار ثابت ہوسکتا ہے۔

اس قسم کے خلیے کو ’جی ٹو کوائسینٹ اسٹیم سیل‘ کا نام دیا گیا ہے جو دماغی خلیات ساق کا ایک حصہ ہے۔ ماہرین کے مطابق یہ دوبارہ نمو یا ری جنریشن کی صلاحیت بھی رکھتا ہے اور ساتھ ہی جسم کے کئی اہم خلیات میں ڈھلنے کا اہل بھی ہے۔

جامعہ کیمبرج کے دو ماہرین کا دعویٰ ہے کہ اگر کسی طرح اسے استعمال کرنے کا راز معلوم ہوجائے تو دماغی چوٹ کے بعد ہونے والے نقصان کا علاج بھی کیا جاسکتا ہے۔ ان میں سے ایک سائنس داں اینڈریا برانڈ کہتی ہیں کہ دماغ اپنی چوٹ ٹھیک کرنے کی بہت بڑی صلاحیت رکھتا ہے  لیکن یہ نیا خلیہ اس صلاحیت کو بہتر بنا سکتا ہے، اگرچہ یہ خلیات بے عمل رہتے ہیں لیکن انہیں جگا کر کئی اہم دماغی خلیات میں بدلا جاسکتا ہے لیکن کوائسینٹ خلیات کو جگانے کے عمل سے ہم اب تک ناواقف ہیں۔
تاہم ایک مطالعے سے انکشاف ہوا ہے کہ جی ٹو کوائسینٹ اسٹیم سیل کو سرگرم کرنا دیگر کے مقابلے میں ایک آسان عمل ہوگا۔ اس کے بعد اسے نیورون، گلیائل اور دیگر خلیات میں بدلا جاسکے گا۔

ماہرین نے دیکھا کہ ایک خاص جین نے اس مکھی میں جی ٹو خلیات کو جگانے یا سرگرم کرنے میں اہم کردار ادا کیا اور عین اسی طرح انسانوں میں بھی اسے استعمال کیا جاسکے گا۔

دیگر ماہرین کا بھی اتفاق ہے کہ دماغی بیماریوں مثلاً پارکنسن میں خلیات ختم ہوتے رہتے ہیں اور بھیجہ گھلتا رہتا ہے۔ اب یہ اسٹیم سیل ان خلیات میں ڈھل کر اس نقصان کا ازالہ کرسکتے ہیں لیکن اس سے قبل خلیات کو جگانے کا عمل بہت ضروری ہے۔

واضح رہے کہ یہ مطالعہ ایک قسم کی مکھی ڈروسوفیلا پر کیا گیا ہے جس کا ڈی این اے بڑی مقدار میں انسانوں سے مشابہ ہے۔ اسی بنا پر مکھی کو ایک ٹیسٹ ماڈل کے طور پر بھی استعمال کیا جاتا ہے۔
|لندن: جسم میں بار بار سوئی چبھوکر خون میں شکر کی پیمائش کے تکلیف دہ عمل کو خدا حافظ کیونکہ اب سائنسدانوں نے جلد پر چپکنے والا ایک ایسا اسٹیکر تیار کرلیا ہے جو پر 10 سے 15 منٹ بعد خون میں شکر کی مقدار نوٹ کرکے اس سے آگاہ کرتا رہے گا۔  

برطانیہ کی یونیورسٹی آف باتھ کے ماہرین نے جلد پر چپکنے والا پیوند بار بار سوئی چبھونے کے عمل سے نجات دلاسکتا ہے۔ ماہرین نے اسے خنزیروں اور انسانی جلد دونوں پر آزمایا ہے جس کی تفصیلات نیچر نینوٹیکنالوجی میں شائع ہوئی ہے۔

اس تحقیق کے سربراہ پروفیسر رچرڈ گائے ہیں جو باتھ یونیورسٹی میں فارمیسی اور فارماکولوجی کے پروفیسر ہیں۔ ان کے مطابق یہ پیوند  فنگر اسٹک اور انگلی چبھوکر خون کے قطرے سے گلوکوز نوٹ کرنے والے دونوں طریقوں کا متبادل ثابت ہوسکتا ہےجس کےاب تک درست ترین نتائج سامنے آئے ہیں۔
اسٹیکر میں بہت باریک سینسر نصب ہیں جو بالوں کے جڑ میں موجود مساموں سے مائع کے ذریعے باہر آنے والے گلوکوز کی مقدار کو برقی کرنٹ کے ذریعے نوٹ کرتا رہتا ہے۔  اس طرح ہر10 سے 15 منٹ بعد یہ گلوکوز ریڈنگ لیتا رہتا ہے اور اس کے لیے جلد کو چھیدنے کی قطعاً کوئی ضرورت نہیں ہوتی۔ اگلے مرحلے میں مریض اس کی ریڈنگ کو اسمارٹ فون یا واچ پر وصول کرکے خود یہ جان سکے گا کہ اسے دوا کی ضرورت ہے یا نہیں ۔
|کراچی: پاکستان میں روزانہ100 سے زیادہ افراد میں پارکنسن (رعشہ) کا مرض تشخیص ہوتا ہے ،دنیا بھر میں اس بیماری میں مبتلا لوگوں کی تعداد 60لاکھ سے زائد ہے جن میں سے اکثریت کو اپنے مرض کے متعلق کوئی آگہی نہیں۔

ان خیالات کا اظہار ماہرین دماغی امراض نے رعشہ کے مرض کے عالمی دن کی مناسبت سے منعقدہ پریس کانفرنس سے خطاب کے دوران کیا،اس آگاہی مہم کو مقامی فارما کمپنی کا تعاون حاصل ہے،آغا خان یونیورسٹی اسپتال کے نیورولوجسٹ ڈاکٹر شاہد مصطفی نے کہا کہ پاکستان میں رعشہ کے مرض میں مبتلا افراد زیادہ تر60سال یا اس سے زائد عمر کے ہیں لیکن اس بیماری میں40 سے 50 سال کی عمر کے افراد بھی مبتلا ہوجاتے ہیں،بدقسمتی سے پاکستان میں اکثر رعشہ کے مریضوں کی تشخیص صحیح طور پر نہیں ہوپاتی اور اس بیماری کی علامات کو بڑھاپے کا مسئلہ سمجھا جاتا ہے،یہ ایک بیماری ہے جو دماغ میں کیمیکل کی کمی کے باعث ہوتی ہے،یہ بڑھاپے کا ردعمل نہیں،یہ زندگی بھر رہنے والا مرض ہے اور تمام عمر اس کا علاج جاری رہتا ہے۔

علاج کے نتیجے میں لوگ عام زندگی گزار سکتے ہیں،آغا خان اسپتال کے نیورولوجسٹ پروفیسر محمد واسع نے کہا کہ اس مرض کی تشخیص کے لیے کسی ٹیسٹ کی ضرورت نہیں بلکہ حرکات و سکنات سے باآسانی پتہ لگایا جا سکتا ہے، اس بیماری کے نتیجے میں پٹھے اکڑ جاتے ہیں، حرکات و سکنات سست روی کا شکار ہوجاتی ہیں۔
اس کے علاج کیلیے دواؤں کے ساتھ ساتھ فزیو تھراپی اور تیمارداری بہت اہم ہوتی ہے اس کی دوائیاں باآسانی مارکیٹ میں موجود ہیں، ساؤتھ سٹی اسپتال کے نیورو لوجسٹ ڈاکٹر نادر علی نے کہا کہ اس بیماری کے باعث دیگر کئی مسائل جنم لیتے ہیں جن میں نیند کی کمی، غصہ، پریشانی، دماغی امراض اور ڈپریشن شامل ہیں، انھوں نے کہا کہ پارکنسنز کے 30 فیصد سے زائد مریضوں میں یہ مسائل جنم لیتے ہیں، انھوں نے اس بات پر زور دیا کہ اس بیماری سے لڑنے میں ہم سب کو اپنا کردار ادا کرنے کی ضرورت ہے۔
|کراچی: سندھ حکومت نے ای ہیلتھ منصوبے کا آغازکردیا، محکمہ صحت نے اسمارٹ فون پر مبنی صحت کی ایپلی کیشن ’’طبّی‘‘ کے صوبے بھر میں اجراکا اعلان کردیا ہے، یہ ایپلی کیشن صحت عامہ کے تمام سرکاری اداروں میں استعمال کی جائے گی۔

اس ایپلی کیشن کے استعمال کے ذریعے ہیلتھ ورکرز صحت عامہ کی خدمات کے استعمال اور ان کی کارکردگی کے متعلق اعدادوشمار بروقت جمع کر سکیں گے اورامید ہے کہ اس کی بدولت کاغذی کارروائیوں پر مبنی نظام کا خاتمہ ہوگا،یہ اعلان سیکریٹری صحت ڈاکٹر فضل اللہ پیچوہو نے آغا خان یونیورسٹی میں ورکشاپ کے دوران کیا،ورکشاپ کا انعقاد صوبے بھر میں فراہم کی جانے والی حفاظتی ٹیکوں کی خدمات کی اثر پذیری اور پائیداری میں اضافے کے اقدامات اور ان میں بہتری سے متعلق گفتگو کے لیے کیا گیا تھا، ڈاکٹر فضل اللہ پیچوہو نے کہا کہ ہم ’’طبی‘‘ جیسے اہم اقدام کا آغازکررہے ہیں تاکہ صوبے بھر میں تعینات صحت عامہ کے عملے کی کارکردگی کی نگرانی کو بہتر بنایا جا سکے۔

اس نئے نظام کی مدد سے ہم صحت کے حفاظتی پروگراموں، مریضوں کے علاج اور اسپتالوںکی کارکردگی کے متعلق اعدادوشمار مرتب کر پائیں گے، اس کی بنیاد پر صوبے کے نظام صحت کی جانچ ہوسکے گی، یہ ٹیکنالوجی پرانی ٹیکنالوجی ٹیکے کا بہتر نمونہ ہے جس سے پرانے نظام کو تقویت حاصل ہوگی اور اسے تبدیل کر کے ’’طبی‘‘ کا نام دیا گیا،’’طبی‘‘ ٹیکنالوجی کو سندھ حکومت کے صحت عامہ کے اصلاحاتی نظام کے تحت بلا قیمت فراہم کیا گیا ، ’’ٹیکو‘‘ ٹیکنالوجی حفاظتی ٹیکوں کے متعلق سندھ حکومت کی جانب سے نگرانی اور جدت کا نمونہ تھی جسے آغا خان یونیورسٹی کی ڈاکٹر شہلا زیدی اور سلیم سیانی نے 2014 سے 2016 کے دوران سندھ حکومت اور آغا خان ڈیولپمنٹ نیٹ ورک کے ای ہیلتھ ریسورس سینٹر کے اشتراک سے متعارف کرایا تھا۔
|کراچی:  طبی تفتیش کاروں کی کاوشوں کے نتیجے میں ہاتھوں اور جسم میں کپکپاہٹ (رعشہ) کے مرض کو قابو پانے کے لیے دماغ کے اندر نصب کی جانے والی ڈیوائس کا تجربہ کامیاب ہو گیا۔

ڈیوائس کو دماغ کے اندر نصب کرکے رعشہ (ہاتھوں کی کپکپاہٹ) ڈپریشن ، ایپی لیپسی سمیت دیگر نفسیاتی علاج ممکن ہوگیا ، نئی اور جدید ترین تکنیک کے ذریعے دماغ کے اندر پیس میکر لگا کر ہاتھوں کی کپکپاہٹ کوکنٹرول کرلیا گیا۔ نجی اسپتال میں2مریضوں کو دماغ کے اندر پہلی بار لگائے جانے والے پیس میکرکے بعد رعشہ کے مرض پر قابو پا لیا گیا، کراچی کے نیورو اسپائنل کینسر اینڈ کیئر انسٹیٹیوٹ میں نیوروسرجن پروفیسر ستار ہاشم کی سربراہی میں لگائی جانے والی ڈیوائس کے نتائج حوصلہ مند ثابت ہوئے جس کے بعد آئندہ ہفتے رعشہ کے مزید 4 مریضوں کو ڈیوائس لگانے کے اقدامات کیے جارہے ہیں۔

اس نئی تکنیک کو2 ماہ قبل نجی اسپتال نیورو اسپائنل اینڈ کینسر کیئر انسٹیٹیوٹ میں پہلی بار متعارف کرایا گیا جس میں ابتدائی طور پر ہاتھوں میں کپکپاہٹ کے 2 مریضوں کو منتخب کیا گیا تھا جن کے دماغ کے اندر پیس میکر لگایا گیا تھا، دونوں مریضوں کو ڈیوائس لگانے سے ہاتھوں کی کپکپاہٹ میں نمایاں کمی واقع ہو گئی، گزشتہ روز پروفیسر ستار ہاشم نے مریضوں سے ملاقات کے دوران  نمائندہ ایکسپریس کو بتایا کہ دونوں مریضوں کے ہاتھوں اورجسم سے کپکپاہٹ والا مرض ختم ہوگیا، اب دونوں مریض نارمل زندگی گزارسکتے ہیں۔
انھوں نے بتایا کہ پیس میکر اس سے قبل دل کی دھڑکن کوکنٹرول کرنے کیلیے لگایا جاتا تھا لیکن اب اسی طرز پر دماغ کے اندر پیس میکر لگا کر ذہنی ونفسیاتی امراض کا علاج ممکن ہوگیا، پیس میکرکوکنٹرول کرنے کیلیے ڈیوائس کا استعمال کیاجاتا ہے،مریض کے سرکے اندر ڈیوائس زندگی میں ایک بار لگائی جاسکے گی تاہم ڈیوائس میں استعمال کی جانے والی  بیٹری کو 7سال بعد تبدیل کیاجائے گا،اس ڈیوائس میں مریض کے مرض کے مطابق پروگرام کا اندراج کیاجاتا ہے، ڈیوائس سرکی کھال کے اندرونی حصے میں نصب کی جاتی ہے۔

پروفیسر ستارہاشم نے بتایا کہ دماغ کے اندر لگائے جانے والے پیس میکرکی ایک لیڈ کو دماغ کے مخصوص حصے میں لگایا جاتا ہے،اس لیڈکو جسم میں لگائی جانے والی بیٹری سے منسلک کیاجاتا ہے جس کے بعد پیس میکرکام کرنا شروع کردے گا ، اس جدید تیکنیکی عمل کے20دن کے اندر مریض کو اپنی تکالیف سے بتدریج چھٹکارا ملنا شروع ہوجاتا ہے، ہاتھوں کی کپکپاہٹ میں بتدریج کمی واقع ہوجاتی ہے۔

بعدازاں اس ڈیوائس کے ذریعے یہ مرض مکمل طورپر ختم ہو جاتا ہے،یہ حساس نوعیت کا آپریشن ہوتا ہے جو5سے7گھنٹے تک کا دورانیہ ہوتا ہے، اس دوران نصف دورانیے تک مریض بے ہوش جبکہ دوسرے نصف دورانیے تک مریض ہوش میں ہو گا، پروفیسر ستار ہاشم کاکہنا تھا کہ امریکہ سمیت دیگر ترقی یافتہ ممالک میں ذہنی و نفسیاتی امراض کا کامیاب علاج جدید تیکنیک سے کیاجارہا ہے،کراچی میں پہلی بار ڈی بی ایس تکینک سے علاج کیاگیا جو کامیاب رہا۔
|نیویارک: شیر خوار بچوں کی صفائی ستھرائی کے لیے صابن کے بجائے وائپس کا استعمال عام ہے تاہم نئی تحقیق میں انکشاف ہوا ہے کہ ’گیلے وائپس‘ بچوں میں ’فوڈ الرجی‘ کا باعث بنتے ہیں۔

سائنسی جریدے جرنل آف الرجی اینڈ کلینیکل امینولوجی میں شائع ہونے والے تحقیقی مقالے میں پروفیسر جان کوک ملز کا کہنا ہے کہ الرجی کی سب سے تکلیف دہ اور پیچیدہ قسم ’فوڈ الرجی‘ کا باعث جنیاتی فیکٹر کے علاوہ بھیگے ہوئے وائپس کا استعمال ہے جو جلد سے خشک نہیں ہو پاتے اور جلد کی جذب کرنے کی صلاحیت کو متاثر کرتے ہیں۔ جلد کے جذب کرنے کی صلاحیت ختم ہونے سے فوڈ الرجی کا امکان بڑھ جاتا ہے۔

نومولود کی نمو کے لیے روزانہ کی بنیاد پر صفائی ستھرائی کا عمل نہایت ضروری ہے جس کے لیے عمومی طور والدین ’ کیمیکل میں بھیگے ہوئے وائپس‘ استعمال کرتے ہیں۔ وائپس کی تیاری میں کیمیکل استعمال کیا جاتا ہے جب کہ وائپس کو گیلا رکھنے والے کیمیکل میں صابن بھی شامل ہو تا ہے جسے بچوں کی جلد سے خشک نہیں کیا جائے تو جلد کے مسام بند ہوجاتے ہیں اور جلد جذب کرنے کی صلاحیت سے محروم ہو جاتے ہیں اور جلد کی جذب کرنے کی صلاحیت ختم ہو جانے سے ’فوڈ الرجی‘ کا مرض لاحق ہو جاتا ہے۔
|کراچی: صحت مند پاکستان اور صحت کی سہولتیں سب کے لیے یہ انڈس اسپتال کا وژن ہے آبادی کے لحاظ سے سرکاری اسپتالوں میں مریضوں کا غیر معمولی دباؤ بڑھ گیا جب کہ پاکستان میں بچوں کی شرح اموات دنیا میں سب سے زیادہ ہے۔

انڈس اسپتال کے سی ای او پروفیسر ڈاکٹر عبدالباری خان نے ایکسپریس سے بات چیت میں کہا کہ ملک میں مختلف امراض ہولناک صورت اختیار کرتے جارہے ہیں انڈس اسپتال کے تحت ملک بھر میں صحت کا نیٹ ورک قائم کیا جارہا ہے تاکہ ہرغریب عوام کو صحت کی تمام سہولتیں فراہم کی جاسکیں ملک بھر میں پرائمری ہیلتھ کئیر کلینکس ، موبائل کلینکس ، محفوظ اورصحت مند خون کی فراہمی، تپ دق کے خاتمے سمیت دیگر وائرل وانفیکشن امراض کے لیے انڈس اسپتال کے پاس مکمل نیٹ ورک موجود ہے اور مختلف امراض کے ماہرین بھی ہیں۔

انھوں نے کہا کہ 10سال قبل 150بستروں پر مشتمل اسپتال شروع کیا تھا تاہم مریضوں کے دباؤ کے پیش نظر اسپتال میں اب 300 بستر مختص کردیے گئے ہیں لیکن اس کے باوجود مریضوں کے غیر معمولی دباؤکی وجہ سے مریضوں کو داخل نہیں کرپاتے۔
ڈاکٹر عبدالباری خان نے بتایا کہ اسپتال میں یومیہ 2 ہزار مریضوں کی اوپی ڈی ہوتی ہے ان میں سے150مریض ایسے ہوتے ہیں جنھیں اسپتال میں داخل کیا جائے لیکن انڈس اسپتال میں یومیہ 30 بسترخالی ہوتے ہیں لہٰذا اسپتال انتظامیہ مریضوںکو ترجیحی بنیاد پر داخل کرتی ہے جہاں بلامعاوضہ علاج کی سہولتیں فراہم کی جاتی ہیں۔

ان کا کہنا تھا کہ اسپتال میں مریضوںکی عزت نفس کا خیال رکھتے ہوئے انھیں خوارک کی فراہمی سے لے کر دوائیں تک بلا معاوضہ سہولتیں فراہم کی جاتی ہیں، پروفیسر عبدالباری خاں نے کہاکہ اسپتال انتظامیہ نے ملک بھرمیں فیملی میڈیسن کے شعبے کو مضبوط کرنے کیلیے ٹرک پر موبائل کلینکس بنائے ہیں جو دیہی علاقوں میں جاکر صحت کی بنیادی سہولتیں فراہم کررہے ہیں مختلف اضلاع میں ابتدائی طورپر 10موبائل کلینکس قائم کیے ہیں ،اسپتال میں امراض نسواں کا مکمل شعبہ بھی قائم کردیاگیا ہے۔

جہاں 24 گھنٹے سہولتیں فراہم کی جاتی ہیں جبکہ ٹی بی کے خاتمے کیلیے نیشنل ٹی بی کنٹرول پروگرام کے اشتراک سے ایک منصوبہ بھی شروع کردیاگیا جو مختلف سرکاری اسپتالوں میں موبائل کلینکس کے طورپر کام کررہے ہیں پہلی بار اسپتال میں پیدائشی طورپر سماعت سے محروم بچوں کے کان میں کوکلیئرامپلانٹ بھی شروع کیاگیا اور اب تک50 بچوں کو بلامعاوضہ امپلانٹ نصب کیے گئے نجی اسپتالوں میں سماعت سے محروم بچے کے ایک امپلانٹ  پر25لاکھ روپے کے اخراجات آتے ہیں جبکہ انڈس اسپتال میں بلامعاوضہ لگائے جارہے ہیں۔

انھوں نے بتایا کہ برطانیہ کے ایک این جی او کے تعاون سے اسپتال میں یہ کام شروع کیاگیا ہے جبکہ معذور افراد کی بحالی کے لیے مصنوعی اعضا بھی تیار کیے جارہے ہیں اس حوالے سے اسپتال میں باقاعدہ شعبہ بھی قائم کردیاگیا ہے اسپتال میں گزشتہ سال امراض قلب کے2500 مریضوں کی انجیوگرافی جبکہ1500مریضوںکومفت انجیوپلاسٹی بھی کی گئی۔

انھوں نے بتایا کہ کراچی کی 2 کروڑ آبادی والے شہر میں یہ پہلا اسپتال ہے جہاں تمام امراض کا علاج مکمل طور پر مفت کیا جارہا ہے انھوں نے بتایا کہ اسپتال کو چلانے کیلیے سالانہ 5ارب روپے درکار ہوتے ہیں ایک ارب روپے حکومت سندھ گرانٹ فراہم کرتی ہے۔
|لندن: زمبابوے میں زخموں کو بھرنے کے لیے شکر کا استعمال کرنے کی کامیاب تحقیق نے اینٹی بایوٹکس کا متبادل پیش کردیا۔

بین الاقوامی خبر رساں ادارے کے مطابق برطانیہ میں نرسنگ کے شعبے سے تعلق رکھنے والے زمبابوے کے شہری موزز مرانڈو زخم بھرنے کے لیے اینٹی بایوٹکس کے بجائے چینی کا استعمال کر رہے ہیں جس کے حیرت انگیز نتائج سامنے آئے ہیں جس پر برطانیہ کی وولور ہیمپٹن یونیورسٹی کی جانب سے انہیں ایوارڈ بھی دیا گیا ہے۔

مرانڈو نے لیبارٹری میں شکر سے زخم بھرنے کے طریقے کا مشاہدہ بھی کیا جس سے پتا چلا کہ زخم میں لگائے گئے شکر کے ذرات زخم کی نمی کو جذب کر کے انہیں خشک کردیتے ہیں جب کہ شکر کے ذرات زخموں تک جراثیم کو پہنچنے سے بھی روکنے کی صلاحیت رکھتے ہیں جس کی بدولت زخم فوری طور پر مندمل ہو جاتے ہیں۔
موزز مرانڈو ایک غریب گھرانے سے تعلق رکھتے ہیں اور علاج کے پیسے نہ ہونے پر ان کے والدین زخموں پر نمک لگا دیا کرتے تھے جس سے مرانڈو کو تکلیف ہوتی تھی تاہم جب مرانڈو کے پیسے ہوتے تو وہ زخم پر شکر رکھ دیا کرتے تھے جس سے زخم جلدی بھر جاتے تھے۔ اپنے بچپن کے انہی تجربات کو مرانڈو نے پیشہ ورانہ زندگی میں آزمایا اور حیرت انگیز طور پر کامیابی حاصل کی۔

شکر سے زخم کا علاج نیا نسخہ نہیں بہت سے ممالک میں اسے کامیاب دیسی علاج تصور کیا جاتا ہے اسی طرح  امریکا کی الی نوا یونیورسٹی میں مویشیوں کی ڈاکٹر میرن میکمائیکل 2002ء سے شکر سے زخم بھرنے کے عمل کا مشاہدہ کر رہی ہیں جب کہ برطانوی سائنس دان شیلا میک نیل بھی شکر کے طبی اثرات پر کام کررہی ہیں۔

طبی ماہرین اور فارمالوجسٹ کا کہنا ہے کہ یہ ایک دیسی علاج ہے جس کے سائنسی شواہد ڈھونڈنے کی ضرورت ہے۔ اگر یہ طریقہ علاج کارگر ثابت ہوتا ہے تو اینٹی بایوٹکس کے مالی بوجھ ، سائیڈ ایفیکٹس اور جراثیم کی دوا کے خلاف بڑھتی ہوئی مدافعت کے سدباب کے لیے بہترین اور ارزاں طریقہ ثابت ہوگا لیکن ابھی اس پر بہت سا کام ہونا باقی ہے۔
|اوریگون: پوری دنیا میں ٹیلی میڈیسن یعنی جدید آلات کے ذریعے، دور رہنے والے مریضوں کی تشخیص وعلاج پر بہت کام ہوا ہے۔ اب اس ضمن میں تازہ خبر یہ ہے کہ قبل از وقت پیدا ہونے والے بچوں کو نابینا کرنے والے ایک مرض کی درست شناخت ٹیلی میڈیسن کے ذریعے کی گئی اور اس کے نتائج عین وہی ہیں جس طرح بچے کو سامنے دیکھتے ہوئے معالجین کے ذریعے حاصل ہوتے ہیں۔

جرنل آف امریکن میڈیکل ایسوسی ایشن (جاما) اوپتھیلمولوجی میں اس کے نتائج شائع ہوئے ہیں جن میں مریض کے سامنے رہتے ہوئے اور دور رہتے ہوئے ٹیلی میڈیسن کے ذریعے معائنے کے نتائج کا موازنہ پیش کیا گیا ہے۔

اس طرح دیہات اور دور دراز علاقوں میں ایسے بچوں کا بروقت معائنہ کیا جاسکتا ہے جو بڑے اسپتالوں تک نہیں پہنچ پاتے۔ اس طرح افرادی قوت کی کمی کے شکار ان علاقوں میں ’ریٹینوپیتھی پریمیچیورٹی‘ یا آر او پی  کا بروقت علاج کرکے عمر بھر کے نابینا پن سے بچانا ممکن ہوگا۔
پاکستان ہو یا دیگر ترقی پذیر ممالک، وہاں دور دراز علاقوں میں موجود آبادی ٹیلی میڈیسن سے فائدہ اٹھاسکتی ہے۔ پاکستان میں اس ضمن میں بہت کام ہوا ہے لیکن اس کے عملی اطلاق کی رفتار سست ہے۔ اس ضمن میں پورٹ لینڈ میں واقع ایلک چلڈرن آئی ہاسپٹل سے وابستہ ڈاکٹر مائیکل ایف چیانگ اور ان کے ساتھیوں یہ سروے کیا ہے۔

ڈاکٹر مائیکل کا کہنا تھا: ’تربیت یافتہ ڈاکٹروں کی کمی اور وسائل تک عدم رسائی کی وجہ سے غریب علاقوں کے بچے نابینا ہورہے ہیں اور یہ رحجان ترقی یافتہ ممالک میں بھی دیکھا گیا ہے جو بہت افسوسناک ہے۔ اب اس طریقے سے یہ مسئلہ حل کرنے میں مدد مل سکے گی۔‘

نومولود بچوں میں رینٹیوپیتھی سے قبل از وقت پیدا ہونے والے بچوں کے ریٹینا میں خون کی ناقص نالیاں بنتی ہیں اور یوں وہ دھیرے دھیرے مکمل نابینا ہوجاتے ہیں۔ امریکا میں ہر سال 400 سے 600 بچے اس سے متاثر ہوکر مکمل طور پر اندھے ہورہے ہیں۔ اس طرح خود تیسری دنیا اور دیگر غریب ممالک میں اس مرض کی شدت کا اندازہ لگایا جاسکتا ہے۔

عام طور پر ماہرین بچے کی آنکھ کی پتلی کو ڈراپس کے ذریعے پھیلا دیتے ہیں۔ اس کے بعد تیز روشنی کی شعاع آنکھ میں ڈال کر اسے عدسے کے ذریعے دیکھا جاسکتا ہے۔ یہ کام مہارت مانگتا ہے اور پسماندہ علاقوں میں اس کے ماہر نہ ہونے کے برابر ہوتے ہیں۔

دوسرے طریقے میں خاص آلات کے ذریعے بچے کی آنکھ کی تصاویر لی گئیں اور 281 بچوں کا معائنہ سات اسپتالوں کے ماہرین نے کیا۔ پہلے ڈاکٹروں نے خود بچے کے پاس بیٹھ کر اس کا جائزہ لیا اور دوسرے مرحلے میں ٹیلی میڈیسن سے اسے دیکھا۔ دلچسپ بات یہ ہے کہ دونوں صورتوں میں تشخیص میں کوئی خاص فرق نہ تھا۔

ٹیلی میڈیسن میں مریض کا موبائل آلات کے ذریعے معائنہ کیا جاتا ہے اور اس کی رپورٹ بڑے شہروں میں موجود ڈاکٹروں کو دی جاتی ہے جسے دیکھ کر وہ تشخیص وعلاج تجویز کرتے ہیں۔ دیگر ترقی پذیر ممالک کی طرح پاکستان میں ٹیلی میڈیسن کو درست انداز میں استعمال کرکے لوگوں کی زندگی بہتر بنائی جاسکتی ہے۔
چند روز پہلے دفتر کی ایک ساتھی نے جلد چھٹی کی اجازت چاہی جس کی وجہ انہوں نے اپنی کسی قریبی دوست کو چھاتی کا سرطان ہونا اور عیادت کے لئے ان کے گھر جانا بتائی۔ اگلے روز جب رفیقِ کار سے ملاقات ہوئی تو اُن کی دوست کی طبیعت کے بارے میں دریافت کرنے پر جو حقائق سامنے آئے وہ یقیناً ہمارے معاشرے میں کینسر کی آگہی اور اُن تمام سماجی اور ثقافتی رویوں کا اظہار کر رہے ہیں جن میں ہم جکڑے ہوئے ہیں۔

جس خاتون کی عیادت کرنے کے لئے میری ساتھی ان کے گھر گئیں وہ گھر میں ہونے کے باوجود اُن سے نہ ملیں۔ یہ سن کر بہت حیرت ہوئی کہ انھوں نے ایسا کیوں کیا۔ ساتھی نے بتایا کہ اُنھوں نے گھر والوں کے طرزعمل سے یہ بات واضح طور پر محسوس کی کہ مریضہ اور اُس کے لواحقین بیماری کی نوعیت کو چھپانا چاہ رہے تھے۔ اس لئے وہ خودکسی سے نہیں ملتی اور اُس کے گھر والے بھی ایسا ہی چاہتے تھے۔ مزید جاننے پر پتا چلا کہ مریضہ اعلیٰ تعلیم یافتہ ہونے کے ساتھ ساتھ ایک بہت ہی اچھے سکول میں پڑھاتی ہیں۔ لیکن اپنے مرض کے بارے میں آگہی کی کمی کے باعث اُس کی سنگینی کا بروقت اندازہ نہ کر سکیں۔ اور ثقافتی پس منظر کی وجہ سے اپنا مسئلہ کسی سے شئیر بھی نہیں کیا حتیٰ کہ شوہر سے بھی یہ بات انھوں نے چھپائی۔

جب طبیعت زیادہ خراب رہنے لگی تو گھر والوں نے زور دینا شروع کیا کہ ڈاکٹر کو دکھا یا جائے۔ تشخیص کے مراحل سے ہوتے ہوئے جب یہ بات سامنے آئی کہ اُنھیں چھاتی کا کینسر ہے اور وہ بھی ابتدائی درجات سے آگے بڑھ چکا ہے اور فوری علاج کی ضرورت ہے۔ تو خاتون نے ڈاکٹری علاج کروانے سے انکار کردیا۔ اس تمام صورتحال کا سب سے زیادہ تکلیف دہ پہلو یہ ہے کہ خاتون کا شوہر اب اُسے اپنے گھر لے کر جانے سے کترا رہا ہے اور لڑکی کو اُس کے ماںباپ کے گھر چھوڑا ہوا ہے۔
یہ ساری تفصیل جان کر احساس ہوا کہ ہم پڑھے لکھے ہونے کے باوجود بھی کئی ایک باتوں میں اب بھی جہالت کا مظاہرہ کر دیتے ہیں۔ یہ ہماری جہالت ہی ہے کہ ہم اپنے جسم اور اس کے افعال میں ہونے والی کسی بھی غیر معمول تبدیلی کو سنجیدگی سے نہیں لیتے۔ ہم اکثر ایسی چیزوں کو کسی سے شئیر بھی نہیں کرتے۔ ڈاکٹر کے پاس جانے میں عموماً دیر کر دیتے ہیں اور ڈاکٹری علاج کو اپنی سب سے آخری ترجیح پر رکھتے ہیں۔ اس سے پہلے ٹوٹکوں اور عطائیوں کے چکر میں پڑے رہتے ہیں(جو کینسر کے مرض میں توکسی بھی طرح گوارا نہیں کیا جا سکتا ) اور اگر خدانخواستہ کوئی سنگین بیماری جیسا کہ کینسر تشخیص ہو جائے تو ہم مریض کو سماجی طور پر تنہا کر دیتے ہیں اور اپنے رویوں سے کینسر کے مرض کا سن کر یعنی’’ تمہیں کینسر ہے‘‘ اس جملے کے خوف سے پہلے ہی آدھے مرے ہوئے مریض کو پورا ماردیتے ہیں۔ یہ تو تصویر کا ایک رخ ہے۔

جبکہ لوگوں کو کینسر جیسے مرض سے بچائو کے بارے میں آگاہی کی فراہمی، سرطان کے علاج و معالجے کی سہولیات کی دستیابی، کینسر کے مریضوں کی دیکھ بھال کے انتظامات اور ان سب کے بارے میں موثر منصوبہ بندی پر مبنی پالیسیوں کی تیاری اور اطلاق تصویر کا دوسرا رخ ہے۔ اس رخ کو اجاگر کرنا اس لحاظ سے بھی ضروری ہے کہ بہتری کی تدابیر ہو سکیں اور7 اپریل کو دنیا بھر میں صحت کے منائے جانے والے عالمی دن جس کے لئے اِمسال ’’صحت کی سہولیات کی عالمگیر رسائی۔۔۔ سب کے لئے ہر جگہ‘‘ کا عنوان(Theme) اور ’’ صحت سب کے لئے‘‘ کا نعرہ (Slogan) تجویز کیا گیا ہے ۔ اس کی مناسبت سے ملک میں کینسر جیسے نظر انداز ہونے والے شعبے کی جانب اربابِ اختیار کی توجہ مبذول کرائی جا سکے۔

ماہرین کے مطابق کینسر سے بچائو اور علاج کے لئے سب سے زیادہ ضروری ہے کہ کینسر کے اعدادوشمار کے مختلف پہلوئوں کے اندراج کا مربوط نظام واضع کیا جائے جسے کینسر رجسٹری کہا جاتا ہے۔ افسوس اب تک ہمارے پاس قومی سطح پر کوئی ایسا نظام موجود نہیں جس کی مدد سے ملک میں کینسر کے مرض کی حقیقی صورتحال معلوم ہو سکے اور کینسر کی جامع پالیسیاں مرتب کی جا سکیں۔

اگر چہ وفاقی وزارت ہیلتھ سروسز، ریگو لیشن اینڈ کوآرڈینیشن نے پاکستان ہیلتھ ریسرچ کونسل کو یہ ذمہ داری تفویض کی ہے کہ وہ ملک کے نمایاں سرکاری اور نجی ہسپتالوں کے ڈیٹا پر مبنی کینسر رجسٹری قائم کرے۔ کونسل کی ویب سائیٹ پر موجود معلومات کے مطابق اب تک 8 ہسپتال جن میں جناح پوسٹ گریجویٹ میڈیکل سینٹر کراچی، سول ہسپتال کراچی، نیشنل انسٹی ٹیوٹ آف چائلڈ ہیلتھ کراچی، نشتر ہسپتال ملتان، الائیڈ ہسپتال فیصل آباد، بولان ہسپتال کوئٹہ، خیبر ٹیچنگ ہسپتال پشاوراور آرمڈ فورسز انسٹی ٹیوٹ آف پیتھالوجی راولپنڈی سہ ماہی بنیادوں پر کونسل کو مئی2015 سے اعداد وشمار بھیج رہے ہیں لیکن یہ اعداد وشمار پاکستان ہیلتھ ریسرچ کونسل کی ویب سائٹ پر دستیاب نہیں۔ اس لئے کینسر کے نئے کیسز اور اموات اور دیگر پہلوئوں کے حتمی اعداد وشمار بتانا مشکل ہے۔

تاہم اقوام متحدہ کے عالمی ادارہ صحت کی انٹرنیشنل ایجنسی فار ریسرچ آن کینسر نے کینسر کے نئے کیسز، اموات اورPrevalence کے حوالے سے دنیا کے184 ممالک کے تخمینوں (Estimates) پر مبنی اعداد وشمار2012 میں جاری کئے تھے۔ جن کے مطابق مذکورہ سال پاکستان میں ایک لاکھ 48 ہزار افراد کینسر کا شکار ہوئے۔ ان تخمینوں کے تجزیہ کے مطابق کینسر کے نئے کیسز کی تعداد کے حوالے سے پاکستان دنیا بھر میں 16 ویں نمبر پر تھا ۔ملک میں مردوں کی نسبت خواتین زیادہ کینسر کا شکار ہوئیں جوکہ کینسر کے تمام نئے مریضوں کے 57 فیصد حصہ پر مشتمل تھیں ۔2012 میں ملک میں 84 ہزار 5 سو90 خواتین کے نئے کیسز سامنے آئے یوں خو اتین کا نئے کیسز کے حوالے سے عالمی درجہ بندی میں وطنِ عزیز 15 ویں نمبر پر تھا۔ جبکہ مردوں کی اس تناظر میں درجہ بندی میں ہمارا 21 واں نمبر تھا اور ملک میں63 ہزار 4 سو 51 مرد کینسر کا شکار ہوئے۔

اس کے علاوہ 2012 میں پاکستان دنیا بھر میں کینسر کی اموات کی 13 ویں بڑی تعدادکا شکار بنا۔ اور ایک لاکھ ایک ہزار ایک سو 13 اموات کینسر کی وجہ سے ہوئیں۔ خواتین کی اموات کا تناسب مردوں کی نسبت زیادہ رہا۔ اعداد و شمار کے مطابق 52 فیصد کینسر اموات کا حصہ خواتین مریضوں پر مشتمل تھا۔ اور خواتین کی اموات کی تعداد کے حوالے سے ملک دنیا بھر میں12 ویں نمبر پر تھا ۔ جبکہ مردوں کی اموات کے حوالے سے ہماری رینکنگ 19 ویں بنتی تھی۔ اور 48 ہزار 4 سو49 مرد حضرات کی موت کینسر کی وجہ سے ہوئیں ۔

ملک میں کینسر کی شکار خواتین کی زیادہ تر تعداد چھاتی کے سرطان (Breast Cancer) میں مبتلا ہوتی ہے۔ عالمی ادارہ صحت کے اعدادوشمار کے مطابق 2012 میں ملک میں 34 ہزار 30 خواتین اس مرض کا شکار ہوئیں اور یہ تعداد دنیا بھر میں 12 ویں سب سے زیادہ بڑی تعداد تھی ۔ جبکہ اسی سال 16 ہزار 2 سو 32 خواتین چھاتی کے سرطان کی وجہ سے اس دنیا سے رخصت ہوئیں اور یہ دنیا میں چھاتی کے سرطان کے باعث مرنے والی خواتین کی 8 ویں بڑی تعداد تھی۔

مردوں کی زیادہ تر تعداد ہونٹوں اور منہ کے کینسر(Lip, oral cavity ) کا شکار ہوتی ہے۔ 2012 میں ملک میں 7 ہزار68 مرد اس نوعیت کے کینسر کا شکار بنے جو دنیا بھر میں اس طرح کے کینسر میں مبتلا افراد کی چھٹی بڑی تعداد تھی۔ جبکہ مرد حضرات کی اس کینسر کے باعث مرنے کی ملکی تعداد4 ہزار 46 تھی۔ جو دنیا بھر میں ہونٹ اور منہ کے کینسر کے باعث مردوں کی اموات کی پانچویں بڑی تعداد تھی۔ لیکن پاکستان میں مردوں میں کینسر کی سب سے زیادہ تعداد پھیپھڑوں کے کینسر کے باعث ہوتی ہے جن کی تعداد2012 میں 5 ہزار97 تھی اور اس طرح کے کینسر میں مرد حضرات کی اموات کی یہ تعداد دنیا بھر میں 29 ویں سب سے زیادہ تعداد تھی ۔

پاکستان میں نیشنل کینسر پروگرام کا آغاز 1994 میں ہوا لیکن بہت ہی کم لوگ اس کے بارے میں جانتے ہیں کیونکہ یہ پروگرام صحت کے دیگر پروگراموں کی طرح اتنا فعال اور موثر نہیں رہا ۔ ملک میں کینسر کے علاج کی سہولیات کا فقدان، آگاہی کی کمی اور سب سے بڑھ کر کینسر کے مستند اعداد وشمار کی کمی اس پروگرام کی افادیت پر بہت سے سوال اٹھا رہے ہیں۔ پروفیسر ڈاکٹر ابو الفضل علی خان جوایکس چیف سرجن علامہ اقبال میڈیکل کالج اور جناح ہسپتال لاہور ہیں۔

کینسر کے اعداد وشمار کو اکٹھا کرنے کو سب سے زیادہ ضروری قرار دیتے ہیں۔ ان کا کہنا ہے ’’مستند اعداد وشمار نہ ہونے کی وجہ سے ہمیں یہ نہیں پتا کہ ہمارے یہاں کون سے کینسر کی شدت زیادہ ہے۔ دیگر ممالک میں انھیں بہت تفصیلی پتا ہو تا ہے کہ کون سا کینسر کتنے لوگوں کو ہے ،کتنے لوگوں کو ہوتا ہے ،کس عمر میں ہوتا ہے ، کس قسم کے پس منظر میں ہوتا ہے۔ اس لئے سب سے پہلے ہمیں اپنی کینسر رجسٹری بنانی چاہئے تاکہ جو بھی کینسر کی تشخیص ہو اُس کی انٹری اس میں ہو جس طرح ہمارے پاس نادرا کا ادارہ ہے اس طرح کینسر کا بھی نیشنل ادارہ ہونا چاہئے تاکہ ہمیں پتا چلے کہ پنجاب میں کون کون سے کینسر ہیں۔ خیبر پختونخوا اور دیگر صوبوں میں کون سے ہیں۔

عورتوں کے کینسر کون سے ہیں ، بچوں کے کون سے ہیں تاکہ ہم کسی بھی کینسر کی تشخیص اور علاج فاسٹ ٹریک پر کر سکیں۔ یہ اعدادوشمار کینسر کے شعبہ میںہونے والی تحقیق میں بھی بہت معاونت کر سکتے ہیں۔ کیونکہ نئے نئے کینسر بن رہے ہیں، نئے نئے مسئلے سامنے آرہے ہیں۔ ہمیں ان کا علاج بھی دریافت کرنا ہے۔ کینسر کے علاج کے حوالے سے کچھ چیزیں خوش آئند ہیں۔ اب بہت سے کینسرز کا علاج ہو سکتا ہے۔ سی ٹی سکین، ایم آر آئی اور دوسری سہولیات جو پہلے خال خال ہوتی تھیں اب عام ہسپتالوں میں موجود ہیں اور ہم بہت سارے کینسرز کی تشخیص بر وقت کر سکتے ہیں۔ اگر ہم کوشش کریں تو۔ لیکن دوسری بات یہ ہے کہ ہمارے پاس اتنے وسائل نہیں کہ ہم تمام کینسرز کے مریضوں کا علاج کر سکیں۔

آپ نے دیکھا ہوگا کہ بہت سے آئی ہسپتال ہیں جو بہت اچھا کام کر رہے ہیں۔ لیکن میں نے یہ نہیں دیکھا کہ کینسر کے لئے بہت سارے ادارے کام کر رہے ہوں۔ کیونکہ این جی اوز کی توجہ کینسر کی طرف نہیں ہے۔ ادارے یہ سوچتے ہیں کہ یہ بہت بڑا کام ہے لیکن اگر ہم مل جل کر کام کریں تو یہ احسن طریقے سے ہو سکتا ہے۔ حکومت عام طور پر ان چیزوں کی طرف توجہ دیتی ہے جس پر لوگوں کا اصرار ہو اُن کی ڈیمانڈ ہو۔ اور اگر ہم لوگوں کو آگاہی دیں کہ ان کے کینسر کے علاج میں کیا خامیاں ہیں،کیا کمی ہے تو ہمیں امید ہے کہ وہ اس طرف توجہ دیں گے۔

اب نیا الیکشن ہونے والا ہے، نئے عوامی نمائندے آئیں گے تو سوشل میڈیا کو اور ڈاکٹرز کو بھرپور لابی کرنا چاہئے کہ وہ اس کو منشور میں شامل کریں۔ 18 ویں ترمیم کے بعد یہ صوبائی حکومتوں کی ذمہ داری ہے کہ وہ کینسر کی سروسز فراہم کریں۔ اس کے لئے ضروری ہے کہ تمام ٹیچنگ ہسپتالوں کو جامع کینسر کے ہسپتال کا درجہ دیا جائے۔ اس کے لئے انسانی وسائل کی تربیت کی جائے۔ انفراسٹرکچر بنایا جائے اور اسے جلد از جلد مکمل کیا جائے۔ لیکن اس حوالے سے ایک مسئلہ کو بھی پیش نذر رکھنا ضروری ہے کہ کینسر کی Specialty میں بہت سے لوگ آنے کو ترجیح نہیں دیتے۔

لوگ سرجن بنانا چاہتے ہیں فزیشن بنانا چاہتے ہیں لیکن اس طرف نہیں آنا چاہتے۔ میں اپنے طالب علموں سے پوچھتا ہوں کہ آپ میں کتنے کینسر کے سرجن بننا چاہتے ہیں؟ تو اُنھیں کینسر کے سرجن اور فزیشن کا کوئی رول ماڈل نظر نہیں آتا۔ ہمارے یہاں بہت کم ڈاکٹر کینسر کا علاج کر رہے ہیں۔ اس لئے ہمیں نوجوان ڈاکٹرز کو اس شعبے کی طرف راغب کرنے کے لئے رول ماڈل بنانے ہوں گے۔ اس لئے کینسر کے سرجنز اور فزیشنز کی خدمات کا قومی سطح پر اعتراف کرتے ہوئے اُنھیں ایوارڈ ز دیں کیونکہ نوجوان ذہن ان چیزوں سے متاثر ہوتا ہے‘‘۔

پروفیسر ڈاکٹر ابو الفضل علی خان نے درست کہا کہ ہمیں کینسر کے علاج کی سہولیات کی کمی کے ساتھ ساتھ تربیت یافتہ افرادی قوت خصوصاً کینسر کے ماہرین کی بھی شدید کمی کا سامنا ہے۔ کینسر کیئر ہسپتال اینڈ ریسرچ سینٹر فائونڈیشن کی ویب سائٹ مو جود معلومات بھی اس بات کی توثیق کر رہی ہیں۔ جن کے مطابق 2015 تک ملک میںکینسر کی تمام علاج گاہوں میں دستیاب بستر کی تعداد صرف1200 اور کینسر ماہرین کی تعداد محض 84 تھی۔ یہ صورتحال واقعی کسی المیہ سے کم نہیں کہ جس ملک میں کینسر کے مریضوں کی تعداد میں اضافہ ہو رہا ہو وہاں کینسر کے علاج کی سہولیات کی اتنی قلت! تو پھر کیسے کسی مریض کے علاج کا حق ہم پوری طرح ادا کر پائیں گے۔

پروفیسر ڈاکٹر محمد عباس کھوکھر ، سربراہ شعبہ کینسر، کنگ ایڈورڈ میڈیکل یونیورسٹی لاہور اور میو ہسپتال انکا لوجی وارڈ کا اس حوالے سے کہنا ہے کہ’’ پاکستان میں کینسر ٹریٹمنٹ کی تقریباً تمام سہولیات میسر ہیں۔ مسئلہ صرف یہ ہے کہ کینسر کے مریض بہت زیادہ ہیں اور سہولیات کم ہیں۔ ہمارے پاس زیادہ تر مریض ایسی اسٹیج پر آتے ہیں جن کی اسٹیج 4ہوتی ہے۔ ان کو مسلسل علاج کی ضرورت ہوتی ہے ان کو بیڈز کی ضرورت ہے داخلہ کی ضرورت ہے۔ ادویات کی ضرورت ہے۔

ہمیں اس بات پر فخر ہے کہ جو مریض ہر جگہ سے Refuse ہو کرآتا ہے ہمیں اللہ پاک نے اُس کی خدمت کیلئے چنا ہوا ہے۔ لیکن ہماری Limitations ہیں کہ ہم اگر دن رات بھی کام کریں تو ہمارے پاس بیڈ تو وہی 60 یا 70 ہیںجن کے اوپر ہروقت کوئی نا کوئی مریض موجود ہوتا ہے۔ اور اگر اس کے علاوہ مریض آنا شروع ہوجائیں۔ جن کو داخلے کی ضرورت ہے یا جن کو علاج کی ضرورت ہے تو ہم اُن کی مدد نہیں کر سکتے۔ اس وقت ضرورت یہ ہے کہ مزید ایسے سنٹر بنائے جائیں جن میں ایسے مریض جو پرائیویٹ علاج نہیں کرا سکتے جن کا کوئی پُرسانِ حال نہیں اُن کو وہاں خدمات مہیا کی جائیں۔

اس میں ایک مسئلہ ضرور آسکتا ہے کہ ہمارے پاس انسانی وسائل کی کمی یعنی انکالوجسٹس کی کمی ہے جوکہ ہر سینٹر پر موجود ہوں لیکن اس وقت حکومتی سطح پر کوششیں ہو رہی ہیں کہ زیادہ سے زیادہ اچھے ماہر کینسر اسپیشلسٹ تیار کئے جائیں جو اس کمی کو پورا کر سکیں اور مجھے امید ہے کہ اگلے چار پانچ سال میں حالات بہت اچھے ہوں گے۔ اُس وقت ہم یہ نہیں کہہ سکیں گے، ماہر کینسر اسپیشلسٹ موجود نہیںہے اس لئے ہم نیا کینسر سینٹر نہیں بناسکتے۔ اُس وقت شاید ہمارے پاس کینسر اسپیشلسٹ زیادہ ہوں گے اور سینٹرز کم ہوں گے۔ اگر ہم ایسی حکمت عملی بنائیںکہ کینسر سینٹر بنانے کے لئے ہم آج سے کام شروع کردیں اور اس میں کوئی دو تین سال لگتے ہیں تو ہمارے پاس اتنی ورک فورس موجود ہوگی جو ہم کھپا سکیں اور اگر ہم انھیں ملازمتیں مہیا نہیں کر سکیں گے تو یہ باہر چلے جائیں گے کیونکہ مارکیٹ اوپن ہے تو پھر ہمیں ماہر کینسر اسپیشلسٹ کی کمی رہے گی۔

یہاں ایک بات میں بتا تا چلوں کہ حکومتِ پنجاب اور ہماری ہسپتال انتظامیہ کا شکریہ کہ یہاں پر80 فیصد سے زائد مریضوں کو مہنگی ادویات جو اُن کی قوتِ خرید سے باہر ہے میو ہسپتال میں مفت ملتی ہیں اور لاہور میں ا س وقت ایسا کوئی بھی سینٹر نہیں ہے جو کینسر کی ادویات مفت فراہم کرے اورہمارے پاس بہت ساری ادویات فری ہیں۔ اس وجہ سے بھی ہمارے پاس بہت اضافی بوجھ آجاتا ہے۔ لیکن 100 فری ادویات کا ہم بھی دعویٰ نہیں کر سکتے۔ مریض کو سر جری اور کیمو کے بعد بعض ادویات طویل عرصہ تک کھانا پڑتی ہیں۔ ان ادویات کے حوالے سے حکومت پنجاب نے کچھ اقدامات کئے ہیں جس میں انھوں نے کچھ فارما سو ٹیکل کے ساتھ مل کر ایسی دوائیاں متعارف کروائی ہیں جو مریض دس سال یا اس سے بھی زیادہ عرصہ کھاتا ہے اُسے وہ مفت ملیں۔ یہ بہت اچھا اقدام ہے جس کی پذیرائی ضروری ہے۔

لیکن یہ ابھی کینسر کے مریضوں کا 20 سے30 فیصد حصہ کور کر رہا ہے کیونکہ بہت سی میڈیسن اور چیزیں جو Follow-up کے طور پر ضروری ہیں وہ اس پروگرام میں کور نہیں ہو رہیں۔ اس پر کام کرنے کی ضرورت ہے‘‘۔ کینسر پر تحقیق کے حوالے سے پروفیسر ڈاکٹر محمد عباس کھوکھر کہتے ہیں کہ’’ قومی سطح پر کسی حد تک تحقیق ہو رہی ہے۔ اور انشاء اللہ ایک وقت آئے گا کہ ہم کہہ سکیں گے کہ کینسر کسی بھی اسٹیج پر قابلِ علاج ہے۔ لیکن ابھی ہم اس مرحلے سے بہت دور ہیں۔ پاکستان میں ہم بد قسمتی سے نئی ادویات کی تیاری اور اس طرح کی چیزوں میں بہت پیچھے رہ گئے ہیں۔کینسر کے اندر جینیٹک لیول پر تو کچھ ریسرچ ہو رہی ہے لیکن وہ بھی زیادہ تر نجی انسٹی ٹیوشنز میں ہورہی ہے۔ لیکن ادویات کے حوالے سے اور علاج کی نئی حکمت عملی کے حوالے سے کوئی ایسا ادارہ نہیں ہے جہاں پر ہم یہ Develop کرسکیں۔‘‘

کینسر دنیا میںاموات کی دوسری بڑی وجہ ہے اور 2015 میں اس بیماری نے 8.8 ملین جانیں لیں۔ یعنی ہر 6 میں سے ایک موت اس کے باعث ہوئی۔ اور ایسا اس وجہ سے ہے کہ کینسر کے آخری مراحل میں اس کی تشخیص اور علاج کی صورتحال عام ہے۔ جبکہ اگر کینسر کی ابتدائی مراحل میں تشخیص ہو جائے تو موثر علاج کے ذریعے کینسر کے مریض کے زندہ رہنے کے امکانات بڑھ جاتے ہیں۔ علاج کے اخراجات کم ہوتے ہیں اورمریض کی حالت اور زندگی کو بہتر بنایا جا سکتا ہے۔ یہ کہنا ہے پروفیسر ڈاکٹرمحمد ارشد چیمہ کا جو سرجیکل انکالوجی سوسائٹی آف پاکستان کے فائونڈننگ چیئرمین ہیں۔

وہ کینسر کی آسان الفاظ میں یوں وضاحت کرتے ہیں کہ’’ ہمارے جسم کے خلیے ایک پروگرام کے تحت بڑھتے بڑھتے ایک ٹائم پر جاکر رک جاتے ہیں۔ یہ جینٹک پروگرامنگ ہے۔ اگر اس میں گڑبڑ ہو جائے اور وہ خلیہ بڑھنا بند ہی نہ کریں اور تقسیم در تقسیم ہوتے جاتے ہیں اور آخر کار اپنے میزبان کی جس کے یہاں وہ نشوونما پا رہے ہوتے ہیں اُس کی جان لے لیتے ہیں۔ کیونکہ میزبان کے سارے ریسورسز پر قبضہ کرلیتے ہیں۔‘‘ انھوں نے کینسر سے متعلق آگاہی کو سب سے ضروری قرار دیا اور کہا کہ جین کے ذریعے کینسر صرف 10 فیصد لوگوں کو ہوتا ہے اس کی بنیادی وجہ ماحول اور ہمارا طرز زندگی ہے۔

اس لئے ہم کہہ سکتے ہیں کہ ان کے بارے میں آگاہی دینے سے مرض سے بہت حد تک بچا جا سکتا ہے ۔ اس کے علاوہ ان کا کہنا ہے کہ کینسر ٹریٹمنٹ کے لئے ضروری ہے کہ جامع کینسر سینٹر بنائے جائیں جہاں ایک چھت کے نیچے کینسر کی تشخیص اور علاج کی تمام سہولتیں یعنی سرجری، کیمو تھراپی اور ریڈیو تھراپی وغیرہ سب ہونی چاہئے۔ اور ہر 10 لاکھ کی آبادی کے لئے ایسا ایک جامع سنٹر ہونا چاہیے۔ کیونکہ مریض جو پہلے ہی پریشان ہوتا ہے ایسے میں ہمارے ہاں اُسے فٹ بال بنا دیا جاتا ہے۔ سرجری یہاں سے ہوگی۔ کیمو وہاں سے ہوگی ۔ ریڈیشن کسی اور جگہ سے ہوگی جس سے مریض کی پریشانیوں میں اضافہ ہو جاتا ہے۔

کینسر کے مریض کی Palliative care کے حوالے سے صورتحال کو بہت مایوس کن قرار دیتے ہوئے اُن کا کہنا ہے ’’ کینسر کا علاج دو طرح سے کیا جاتا ہے ایک Curative طریقہ علاج ہے اس میں آپ کا ہدف کینسر کو Cure کرنا ہے جو کچھ مریضوں میں ممکن ہوتا ہے اور کچھ میں ممکن نہیں ہوتا۔ جن لوگوں میں کینسر Cure ممکن نہیں ہوتی اُن کی Palliation کی جاتی ہے۔ یہ treatment to relieve ہے یعنی مریض کی کوالٹی آف لائف بہتر کی جائے۔ اگر وہ الٹی کر رہا ہے تو اُس کی الٹی کا بندوبست کیا جائے۔ اگر درد ہو رہی ہے تو درد کو رفع کیا جائے۔

اگر یرقان ہوا ہے تو اُس کا بندوبست کریں۔ اگر قبض ہے تو اُس کو ختم کیا جائے۔ مریض سے خون نکل رہا ہے۔ پس نکل رہی ہے۔ بدبو آرہی ہے ان سب کو ٹھیک کیا جائے۔اس سے نا صرف مریض کی کوالٹی آف لائف بہتر ہوگی بلکہ اُس کے اردگرد جو Care giver اُن کی بھی کوالٹی آف لائف بہتر ہوجاتی ہے۔ کیونکہ ایڈوانس اسٹیج میں بعض اوقات کینسر اتنا پھیل چکا ہو تا ہے کہ گھر والے مریض سے دور رہتے ہیں کہ بد بو بہت آتی ہے۔ اُسے کھانا دینے سے کتراتے ہیں۔ اس لئے centre Palliative care بنانے کی ضرورت ہے۔ یہ ایک ایسی فیلڈ ہے جسے پاکستان میں مکمل طور پر نظر انداز کیا جا رہا ہے۔‘‘ کینسر میں جدید علاج کی سہولت کے حوالے سے اُ نھوں نے بتایا کہ لاہور میں ہم نے ایک ایڈوانس کینسر آپریشن شروع کیا ہے جو پیٹ میں پھیلی ہوئی کینسر کی ایسی ٹریٹمنٹ ہے جس میں ہم ہیٹ کر کے کیمو تھراپی براہ راست پیٹ میں دیتے ہیں۔ یہ ایک نیا طریقہ ہے جو پچھلے دس بارہ سال میں آیا ہے اور ہم نے پاکستان میںاس کا پہلا سینٹر لاہور میں بنایا ہے۔

عالمی ادارہ صحت کے اندازوں کے مطابق پاکستان میں کینسر کی تمام اقسام میں مجموعی طور پر چھاتی کے کینسر کا تناسب سب سے زیادہ ہوتا ہے جو نئے کینسر کیسزکے 23 فیصد کے لگ بھگ ہوتے ہیں۔ اسی طرح کینسر سے اموات کے حوالے سے بھی چھاتی کے سرطان کے شکار افراد کا تناسب سب سے زیادہ 16.1 فیصد ہے۔ جبکہ پانچ سال سے تشخیص شدہ کینسر (5-year prevalence )کے حیات مریضوں کے سب سے زیادہ تناسب کا تعلق بھی چھاتی کے کینسر کے شکار مریضوں کا ہے جو 34.8 فیصد ہے۔ پاکستان کے مختلف حصوں میں خواتین میں چھاتی کے سرطان کے حوالے سے آگہی/ علم کی سطح کو جانچنے کے لئے کئے گئے تقریباً تمام مطالعات میں یہ بات سامنے آئی کہ خواتین کو اس حوالے سے کافی علم Sufficient Knowledge نہیں ہے اکثر خواتین نے کبھی چھاتی کی سکریننگ نہیں کرائی یا کبھی خود جائزہ نہیں لیا ۔

اس کے علاوہ وہ چھاتی میں سوجن/ رسولی کو تلاش یا اس کی تشریح کرنے سے قاصر ہیں۔ جرنل آف پاکستان میڈیکل ایسوسی ایشن کے اپریل 2018 کے شمارے میں چھپنے والے ایک تحقیقی مقالہ’’ اویرنیس، نالج اینڈ اٹیچیوڈ ٹو ورڈز بریسٹ کینسر، بریسٹ سکریننگ اینڈ ڈیٹکشن ٹیکنیکس امنگ وومن ان پاکستان‘‘ کے مطابق ’’ پاکستانی خواتین خاص طور پر نوجوان خواتین میں چھاتی کے کینسر کے بارے میں علم کی کمی ہے جو ایک خطرناک علامت ہے۔ چھاتی کا کینسر اب بھی شرم، رازداری اور شرمندگی کے پردوں کے پیچھے چھپا ہوا ہے ۔ اور پاکستانی ثقافتی ترتیب میں چھاتی کے کینسر کے بارے میں بیداری ایک حساس حیثیت کی حامل ہے‘‘۔ یعنی قدامت پسند سماجی اور ثقافتی عقائد لوگوں کو عام طور پر چھاتی کے کینسر کے بارے میں بات کرنے کی اجازت نہیں دیتے۔ یہ موضوع معاشرے میں ممنوع Taboo سمجھا جاتا ہے اور نتیجے میں پاکستانی خواتین کی اموات میں اضافہ ہو رہا ہے جن کی بہت بڑی تعداد کو مرض کے بارے میںآگاہی، ابتدائی تشخیص اور علاج کی سہولیات فراہم کر کے روکا جا سکتا ہے۔ لیکن افسوس کے ہم ہر سبق بہت دیر سے حاصل کرنے کے عادی ہو چکے ہیں۔

کینسر چیمپئینز
عبداللہ اسد ( لاہور)، مریم رانی( اسلام آباد)، عطاالرحمان( رحیم یار خان) اور چنگیزی خان (پشاور) ۔ یہ چاروں اُن بے شمار لوگوں میں سے ہیں جو کینسر کے مرض کو علاج کے بعد شکست دے چکے ہیں ۔ انھوں نے اپنے تجربات اور مشاہدات کی بناء پر کینسر کے علاج میں مزید بہتری کے لئے جن اقدامات کی نشاندہی کی وہ کچھ یوںہیں۔
٭ انمول ہسپتال جیسے سینٹر پورے پاکستان میں ہونے چاہئیں تاکہ لوگوں کو زیادہ سے زیادہ سہولیات کم سے کم معاشی بو جھ کے ساتھ اُن کے اپنے علاقوں میں مل سکیں۔
٭ تشخیص اور علاج کی تمام سہولتیں حتیٰ کہ ادویات اور رہنمائی بھی ایک ہی جگہ سے ملنی چاہئے۔ ادویات کی ہر وقت دستیابی کو یقینی بنایا جائے۔اس کے علاوہ ان کی قیمتوں کو عام آدمی کی دسترس میں رکھا جائے۔اور مستحقین کو یہ مفت فراہم کی جائیں۔
٭ بیت المال کے نظام کو ٹھیک اور بہتر کیا جائے۔

کینسر کی علامات اور خطرے کے عوامل
ماہرین کے مطابق کینسرکی مختلف علامات ہو سکتی ہیں۔ یہ ایک رسولی کی صورت میں ہو سکتا ہے۔ یا اس میں جسم کے کسی حصہ سے خون آنا ۔ یا وزن کاکم ہونا۔ یا یرقان ہونا ۔ طویل عرصہ تک کھانسی کا رہنا ۔ منہ اور زبان کا السر جو طویل عرصہ تک ٹھیک نہ ہو۔ رات کو بہت زیادہ پسینہ آنا ۔ ہاضمہ کی خرابی۔ پاخانے یا پیشاب میں خون کا آنا۔ نگلنے میں دشواری ہونا۔ مسلسل اپھارہ۔ بھوک کی کمی۔ نئے تل ظاہر ہونا۔ مسلسل سر درد ۔ ہڈیو ں میں شدید دردہونا وغیرہ نمایاں ہیں۔
ماہرین کے مطابق کینسر کے خطرے کے بنیادی طور پر تین عوامل ہیں۔ جینیاتی، ماحولیاتی اور طرزِزندگی
5 سے 10 فیصد تک کینسرجین کی وجہ سے لاحق ہو سکتے ہیں۔ ہم اپنے جینز نہیں بدل سکتے لیکن اپنے ماحول اور اپنی طرز زندگی کو بہتر بناکر 30 سے 50 فیصد کینسر کے امکان کو کم کرسکتے ہے۔ مثلاً ہر قسم کے تمباکو سے دور رہیں( پاکستان میں تمباکو کا بالواسطہ اور بلاواسطہ استعمال مردوں میں50 فیصد اور خواتین میں 30 فیصد کینسر کا باعث بنتا ہے)۔ صحت مند وزن پر آ جائیں اور پھر اس پر قائم رہیں۔ باقاعدہ جسمانی ورزش کے ساتھ حرکت کرتے رہیں۔ بہت سے پھلوں اور سبزیوں کے ساتھ صحت مند کھانا کھائیں۔ شراب نوشی سے اجتناب کریں۔ اپنی جلد کی حفاظت کریں۔ اپنے آپ کو، اپنی خاندانی تاریخ اور اپنے خطرات کو جانیں۔ باقاعدہ معائنے کروائیں اور سرطان کے سکریننگ ٹیسٹ کروائیں۔ اس کے علاوہ اپنے اردگرد کی فضاء کو آلودگی سے بچائیں خصوصاً گھروں میں ٹھوس ایندھن کے استعمال سے ہونے والے دھواں سے بچیں۔ بالائے بنفشی تابکاری اثرات سے بچیں۔ اور ایسے انفیکشنزکی ویکسینیشن یا علاج کروائیں جو کینسر کا باعث بن سکتے ہیں یعنی ہیپاٹائیٹس اور جنسی طور پر منتقل ہونے والا HPV انفیکشن۔

ایک مریضہ بچی کے والد کے مشاہدات
مدثر امین جن کی بیٹی جو اب پانچ سال کی ہے اُسے تین سال کی عمر میں خون کا کینسر (Accute Lymphobatic Lukemia) تشخیص ہو ا۔ بچی کا علاج اب مکمل ہو چکا ہے اور وہ پانچ سال تک Follow-up پر ہے۔ بیٹی کے کینسر کی تشخیص اور علاج کے سلسلے میں اپنے تجربات و مشاہدات یوں بیان کرتے ہیں۔ ’’ اگر پورے ملک کی بات کی جائے تو کینسر کے علاج کی سہولیات نا کافی ہیں بلکہ یہ کہنا درست ہوگا کہ نہ ہونے کے برابر ہیں۔ نا کافی ہونے کی وجہ سے یہ سہولیات حاصل کرنا عام آدمی کیلئے بہت مشکل ہے اور مالی طور پر اس کا حصول نا ممکنات میں سے ہے۔ جب تک کہ اسے Subsidize یا مفت مہیا نہ کیا جائے۔ اُن کا کہنا ہے کہ علاج کیلئے سب سے مشکل بات اُس جگہ تک رسائی ہے جہاں کینسر کے علاج کی سہولیات موجود ہیں اور اگر کسی طور آپ کی رسائی ہو بھی جائے تو ہسپتال کے قواعد بھی عام آدمی اور مریض کیلئے علاج کے حصول کو مشکل بنا دیتے ہیں۔

علاج شروع ہونے کے بعد مریض اور کسی دیکھ بھال کرنے والے کو کچھ عرصہ اُسی جگہ رہنا پڑتا ہے جہاں اُس کا علاج ہو رہا ہو۔ اور بہت سے مریضوں اور اُن کے لواحقین کو اس ضمن میں بہت پریشانی اٹھانی پڑتی ہے۔ جہاں تک مریض کی دیکھ بھال کا تعلق ہے تو یہ انتہائی احتیاط برتنے کا معاملہ ہے کیونکہ کینسر میں دی جانے والی ادویات کی وجہ سے مریض کو کئی طرح کے عوارض لاحق ہونے کا اندیشہ رہتا ہے اور انتہائی نگہداشت سے کچھ حد تک ان عوارض کی روک تھام ممکن ہو سکتی ہے۔ وہ کہتے ہیں کہ پاکستان کا شمار اُن ممالک میں ہوتا ہے جہاں کینسر کا مرض خطرناک حد تک بڑھ رہا ہے جبکہ دوسری طرف اس سے نمٹنے کیلئے کئے جانے والے اقدامات نا کافی ہیں۔ اس ضمن میں حکومت اور مخیر حضرات کو عملی اقدامات کرنے کی ضرورت ہے۔ سب سے ضروری قدم کینسر کے علاج کی سہولیات مہیا کرنا ہے اور اس کے ساتھ ان سہولیات تک آسان رسائی کو بھی ممکن بنانا ہو گا۔ اس کے علاوہ مرض کی روک تھام کیلئے لوگوں میں شعور کیلئے بھی حکومتی سطح پر اقدامات کرنے کی ضرورت ہے‘‘۔

ایک مریض کی کہانی
خرم بابر لاہور کے رہائشی ہیں جنہیں24 دسمبر 1994 کو خون کا کینسر تشخیص ہوا۔ وہ اپنے والدین کے اکلوتے بیٹے ہیں۔ اپنی کہانی بتاتے ہیں۔ ’’ جب مجھے کینسر کی تشخیص ہوئی تو اُس وقت نہ مجھے اتنی آگہی تھی کہ یہ کیا ہوتا ہے اور نہ ہی میرے والدین کو پتا تھا کہ اس کے خلاف کس طرح لڑنا ہے اور کونسی جگہ سے اس کا علاج ہوتا ہے۔ میرے سکول والوں نے سکول کی لیڈی ڈاکٹر صاحبہ کو اس کام کی ذمہ داری سونپی کے خرم کو علاج گاہ مہیا کی جائے تاکہ اس کا علاج ممکن ہوسکے۔ کئی ایک نامی گرامی ڈاکٹرز سے چیک اپ کے بعد میرا علاج شوکت خانم ہسپتال میں شروع ہوا۔ شوکت خانم ہسپتال میںپہلے دن جب میں گیا تو اُس کا ماحول کسی وی آئی پی لائونج سے کم نہیں تھا جس میں آئے ہوئے ہر مہمان کیلئے جوس، چائے اور بسکٹ وغیرہ کا اہتمام کیا جاتا تھا جو k. بالکل مفت تھے۔علاج کی وجہ سے جب میرے بال اترنا شروع ہوئے تو محلے داروں، کلاس فیلوز اور خاندان والوں نے طرح طرح کی باتیں کرنا شروع کر دیں۔ سکول کے بچے مجھ سے دور بھاگتے تھے کہ شاید اس کو کوئی اچھوتی بیماری لگ گئی ہے۔ اور کہیں یہ ہمیں بھی نہ لگ جائے۔ کافی بچوں نے میری وجہ سے سکول تبدیل کرلیا۔ خاندان کے لوگ میرے ماں باپ کو آکر دلاسہ دیتے کہ اس کی جتنی خدمت کرسکتے ہیں کر لیں کیونکہ اس کے پاس ٹائم بہت کم ہے۔

محلے دار ہمارے گھر نہیں آتے ہمارے گھر کا کھانا نہیں کھاتے تھے۔ اور ان سب سے مجھے آج بھی لڑنا پڑتا ہے کہ وہ ایسا نہ کریں۔ 1996 میں مجھے دوبارہ کینسر نے پکڑ لیا اور بہت تکلیف دہ مرحلے سے گزرنا پڑا۔مجھے تب محسوس ہوا کہ میں واقعی مر جائوں گا مگر مجھے میرے ماں باپ اور بہن نے حوصلہ دیا اور پھر میں ٹھیک ہوا۔ 2002 میں رضاکارانہ طور پر میں نے شوکت خانم ہسپتال میں کام شروع کیا اور تب ایک مہمان کی صورت میں ریڈیو پاکستان لاہور کے ایک پروگرام میں شرکت کی تو مجھے پتا چلاکہ شوکت خانم کے علاوہ بھی ہسپتال ہیں جہاں کینسر کا علاج ہوتا ہے۔
|لہسن بیشتر کھانوں کا جزو ہوتا ہے مگر یہ کھانے پکانے کے علاوہ دیگر فوائد بھی رکھتا ہے یہ جان کر یقیناً ہم اپنی خوراک میں لہسن کا مزید اضافہ کردیں گے۔

کیل مہاسوں کا خاتمہ
یہ کیل مہاسے دور کرنے والی ادویات کا مرکزی جزو تو نہیں مگر لہسن قدرتی علاج ضرور ہے۔ اس میں موجود اینٹی آکسائیڈنٹس بیکٹریا ختم کرتے ہیں۔ لہسن کی پوتھی کیل مہاسے پر رگڑنا بھی موثر ثابت ہوسکتا ہے۔

نزلہ زکام کی روک تھام
اینٹی آکسائیڈنٹس سے بھرپور ہونے کے باعث آپ کی غذا میں لہسن کی شمولیت جسم کے دفاعی نظام کو فائدہ پہنچاتی ہے۔ اگر نزلہ زکام کا شکار ہوجائیں تو دل مضبوط کرکے لہسن کی چائے پی لیں۔ اسے بنانے کے لیے لہسن پیس کر پانی میں کچھ منٹ تک ابالیں، اس کے بعد چھان کر پی لیں۔ اس میں تھوڑا سا شہد یا ادرک بھی ذائقہ بہتر کرنے کے لیے شامل کرلیں۔
وزن کنٹرول کریں
لہسن جسمانی وزن کنٹرول کرنے میں مددگار ہے۔ لہسن سے بھرپور غذا سے چربی کے ذخیرے اور وزن میں کمی ہوتی ہے۔ اس کا فائدہ اٹھانے کے لیے لہسن کو روزانہ اپنی غذا کا حصہ بنائیے۔

بال اگائیے
لہسن بال گرنے کے مسئلے کو ختم کرسکتا ہے۔ وجہ اس میں شامل ایک جز الیسین کی بھرپور مقدار ہے۔ یہ سلفر کمپاؤنڈ پیاز میں بھی پایا جاتا ہے۔ ایک طبی تحقیق کے مطابق یہ بالوں کے گرنے کی روک تھام کے لیے موثر ہے۔ لہسن کاٹ لیں اور اس کی پوتھیوں کو سر پر ملیں۔ آپ تیل میں بھی لہسن شامل کرکے مساج کے ذریعے یہ فائدہ حاصل کرسکتے ہیں۔

مچھر دور بھگائیے
ایک تحقیق میں یہ بات سامنے آئی کہ جو لوگ لہسن کے پیسٹ کو اپنے ہاتھوں اور پیروں پر مل لیتے ہیں انہیں مچھروں کا ڈر نہیں رہتا۔ اس کے لیے آپ لہسن کے تیل، پیٹرولیم جیل اور موم کو ملا کر ایک سلوشن بنالیں جو مچھروں سے تحفظ دینے والا قدرتی نسخہ ثابت ہوگا۔

ہونٹوں پر زخم سے نجات
شدید ٹھنڈ میں ہونٹوں کا پھٹ جانا یا زخمی ہوجانا کافی عام ہے۔ اس کے علاج کے لیے پسے ہوئے لہسن کو کچھ دیر تک متاثرہ جگہ پر لگائے رکھیں۔ اس میں شامل قدرتی سوجن کش خصوصیات درد اور سوجن کم کرنے میں مدد دیتی ہیں۔

لہسن قدرتی گلیو بھی
کیا آپ نے کبھی غور کیا ہے کہ لہسن کاٹنے کے بعد انگلیاں کس طرح چپکنے لگتی ہیں ؟ اس کی یہ قدرتی خوبی اسے شیشے کے معمولی کریک ٹھیک کرنے میں مدد دیتی ہے۔ اس کے لیے لہسن کو پیس لیں اور اس کے عرق کو کریک پر رگڑیں اور اوپر نیچے کے حصے کو صاف کردیں۔

پودوں کو تحفظ فراہم کرے
باغات میں پائے جانے والے کیڑے لہسن کو پسند نہیں کرتے۔ اس کی مدد سے ایک قدرتی پیسٹی سائیڈ دوا تیار کرلیں ۔ لہسن، منرل آئل، پانی اور لیکوئیڈ صابن کو ایک اسپرے بوتل میں آپس میں ملالیں اور پودوں پر چھڑک دیں۔

خارش سے نجات
لہسن سوجن دور کرنے والے اجزا سے بھرپور ہے۔ اسی لیے یہ اچانک ہونے والی خارش سے نجات دے سکتا ہے۔ لہسن کے تیل کی کچھ مقدار متاثرہ جگہ پر استعمال کریں تو وہاں خارش ختم ہوجائے گی۔

لکڑی کے ریشے نکالیے
ادرک کا ایک ٹکڑا متاثرہ جگہ کے اوپر رکھ کر اسے بینڈیج یا ٹیپ سے کور کرلیں۔ اگر پاؤں میں پھانس چبھی ہے تو جرابوں کو چڑھا لیں ، رات بھر آرام کریں اور صبح اسے ہٹا دیں۔ پھانس کے ساتھ ساتھ درد اور سوجن بھی ختم ہوجائے گی۔
|نیویارک: ہر سال کی طرح اس سال بھی عالمی ادارہ صحت کی جانب سے آج 7 اپریل کو دنیا بھر میں ’عالمی دن برائے صحت‘  منایا جا رہا ہے۔

اقوام متحدہ کے ادارے برائے عالمی صحت (World Health Organization) کی جانب سے ہر سال 7 اپریل کو یوم صحت منایا جاتا ہے۔ ہر سال اس دن کو ایک خاص عنوان سے منایا جاتا ہے جس کا مقصد صحت کے پیچیدہ مسائل سے آگاہی فراہم کرنا اور ان کے سدباب کے لیے اقدامات کرنا ہے۔ ورلڈ ہیلتھ آرگنائزیشن کی جانب سے ’عالمی یوم صحت‘ پہلی بار 1948 میں منایا گیا جس کے بعد ہر سال 7 اپریل کو یہ دن منایا جا رہا ہے۔

اس سال عالمی ادارہ برائے صحت کی جانب سے یوم صحت کو یونیورسل ہیلتھ کوریج (Universal Health Coverage) کے عنوان کے نام سے منایا جا رہا ہے جس کا مقصد  صحت کی سہولت ہر ایک شخص تک ہر ایک جگہ فراہم کرنا ہے۔ دنیا بھر میں ’صحت سب کے لیے‘ کے عنوان سے سمینار منعقد کیے جارہے ہیں۔
دنیا کو اس وقت ٹی بی، ذیابیطس، امراض قلب، بلند فشار خون اور ہیپاٹائٹس کے علاوہ مختلف وائرل امراض جیسے چکن گونیا وغیرہ کا سامنا ہے جس کے سدباب کے لیے عالمی ادارہ برائے صحت کی جانب سے حکومتوں اور بااثر افراد تک رسائی حاصل کی جاتی ہے اور انہیں صحت کے شعبے میں کام کرنے کے لیے آمادہ کیا جاتا ہے۔

دنیا کی بیشتر آبادی اس وقت صحت کی بنیادی سہولیات سے محروم ہیں جس کی بنیادی وجہ صاف پانی کی عدم دستیابی، رہائش کی کم جگہ کا میسر ہونا، آلودہ ماحول اور آگاہی کا فقدان ہے جس کے لیے حکومت اور سماجی تنظیموں کو بہت سا کام کرنے کی ضرورت ہے اسی وجہ سے ورلڈ ہیلتھ آگنائزیشن نے اس سال یوم صحت کو صحت سب کے لیے کے عنوان سے منانے کا فیصلہ کیا ہے۔
|واشنگٹن: ماہرین نے یہ زبردست خبر دی ہے کہ بوڑھے افراد کے دماغ میں بھی نئے خلیات عین اسی طرح بنتے ہیں جیسے  کہ نوجوانوں میں جنم لیتے ہیں۔

اس سے قبل ماہرین کہتے رہے ہیں کہ 40 سال کے بعد سے دماغی زوال شروع ہوجاتا ہے اور بڑھاپے میں نئے اعصابی خلیات پیدا نہیں ہوتے تاہم نئی تحقیق نے اس خیال کو ہمیشہ کے لیے مسترد کردیا ہے۔ یہ تحقیق ’سیل‘ نامی تحقیقی جریدے میں شائع ہوئی ہے جس میں کہا گیا ہے کہ عمر رسیدہ دماغوں میں بھی جوانوں کی طرح نئے خلیات بنتے رہتے ہیں۔

کولمبیا یونیورسٹی کے ماہر اعصابیات ڈاکٹر مورا بولڈرینی کہتے ہیں کہ مجھے اسکول کی ابتدائی جماعتوں میں یہ کہا جاتا رہا تھا کہ ایک عمر تک انسانی دماغ نئے سیلز بنانا چھوڑ دیتے ہیں لیکن اب بوڑھے چوہوں پر تحقیق سے معلوم ہوا ہے کہ ان میں نئے خلیات بنتے ہیں، جبکہ اگلے مرحلے میں جب انسانوں کو نوٹ کیا گیا تو ان میں بھی عین یہی نتائج برآمد ہوئے، اس تحقیق میں پوری انسانی زندگی میں دماغی خلیات کی پیداوار کو بھی مدِنظر رکھا گیا ہے۔
ڈاکٹر مورا بولڈرینی اور ان کے ساتھیوں نے صحت مند افراد کے جسم سے نکالے ہوئے ایسے 28 بھیجوں کا معائنہ کیا جو 14 سے لے کر 79 سال تک کے افراد کے تھے۔ یہ دماغ قبل ازمرگ وصیت میں عطیہ کیے گئے تھے۔ ان افراد کو کوئی دماغی یا بڑی بیماری لاحق نہ تھی اور نہ ہی وہ کسی قسم کا نشہ کرتے تھے کیونکہ منشیات دماغ پر منفی اثر ڈالتی ہے۔

ماہرین نے تمام دماغوں کے ہپوکیمپس کو کھول کر دیکھا اور اس کی قاشیں بنا کر اس میں بننے والے نئے خلیات کو خردبین سے دیکھا۔  اس کے بعد کمپیوٹر سافٹ ویئر کے ذریعے دماغ میں بننے والے نئے خلیات کو شمار کیا گیا۔ سائنس دانوں نے کہا ہے کہ بوڑے دماغ مکمل طور پر نہیں بدلتے بلکہ وہ جوان دماغوں کی طرح نئے خلیات بناتے ہیں لیکن ان میں خون کی نالیاں کم کم بنتی ہیں جبکہ جوان دماغوں  کے مقابلے میں ان میں خلیاتی کنکشنز جلدی نہیں بنتے۔

اس نئی تحقیق کے بعد سے برسوں پرانا ایک مفروضہ ختم ہوگیا ہے کہ بڑھاپے میں انسانی دماغ میں نئے خلیات نہیں بنتے۔
|جینیوا: ٹی بی ایک جان لیوا مرض ہے جو دنیا بھر میں ہونے والی ہلاکتوں کی دس بڑی وجوہ میں سے ایک ہے۔ اس بیماری سے متاثر ممالک میں پاکستان کا پانچواں نمبر ہے۔ ہر سال 24 مارچ کو ٹی بی کا عالمی دن منایا جاتا ہے۔

عالمی ادارہ صحت کی جانب سے ہر سال 24 مارچ کو تپ دق کا عالمی دن منایا جاتا ہے جس کا مقصد تپ دق (Tuberculosis) یعنی ٹی بی کی تباہ کاریوں، مرض کے سماجی و معاشی اثرات اور اس مرض کے دنیا سے خاتمے کےلیے اقدامات کا تعین کرنا ہوتا ہے۔ یہ دن 24 مارچ 1882 کی مناسبت سے منایا جاتا ہے جب ڈاکٹر رابرٹ کوچ نے تپ دق یعنی ٹی بی کے جرثومے کا پتا لگایا تھا۔

گو کہ ٹی بی کے خلاف جاری جنگ میں خاصی کامیابیاں ملی ہیں اور اس وبائی مرض پر قابو پانے کےلیے حکومتی سطح پر اقدامات بھی کیے گئے ہیں جب کہ این جی اوز کی معاونت بھی شامل رہی ہے لیکن ان تمام کاوشوں کے باوجود ٹی بی دنیا بھر میں قاتل مرض کے طور پر جانا جاتا ہے۔ ٹی بی ہلاکتوں کی دس بڑی وجوہ میں سے ایک وجہ ہے جو سالانہ دس ملین افراد کو اپنا نشانہ بناتی ہے؛ ان میں سے 95 فیصد افراد کا تعلق غریب ممالک سے ہوتا ہے۔
ٹی بی سے سب سے زیادہ ہلاکتیں بھارت، انڈونیشیا، چین، فلپائن، پاکستان اور نائیجیریا میں ہوتی ہیں جب کہ صرف 2016 میں دس لاکھ بچے ٹی بی میں مبتلا ہوئے جن میں سے ڈھائی لاکھ بچے ہلاک ہوگئے۔ اگرچہ گزشتہ ایک دہائی میں 53  ملین زندگیوں کو اس قاتل مرض سے بچایا گیا ہے تاہم اب بھی یہ مرض اپنی ہولناکیوں سمیت موجود ہے۔ 2030 تک اس مرض کو ختم کرنے کےلیے ڈبلیو ایچ او نے اقدامات متعین کرلیے ہیں۔

پاکستان کی صورتِ حال اس لحاظ سے سنگین ہے کیونکہ حال ہی میں یہاں صوبہ بلوچستان میں اس مرض کے 27 نئے مریضوں کا انکشاف ہوا ہے۔

عالمی ادارہ برائے صحت کے تحت اس سال عالمی یوم تپ دق کو ’’ایسے قائدین درکار ہیں جو دنیا کو ٹی بی سے آزاد کرسکیں‘‘ کے عنوان سے منایا جا رہا ہے جس کا مقصد ریاست کی سطح پر اس مرض کے خاتمے کےلیے ایسے اقدامات پر زور دینا ہے جن میں وزارت صحت، ناظم شہر، کمیونٹی قیادت اور ارکان پارلیمنٹ تک کو اس مہم میں شامل کیا جائے گا۔ اس موقع پر دنیا بھر کی بلند عمارتوں کو سرخ رنگ میں روشن کیا جائے گا۔

واضح رہے کہ تپ دق ایک وبائی مرض ہے جس کا جرثومہ مریض کی کھانسی کے ساتھ دوسرے صحت مند افراد میں منتقل ہو سکتا ہے۔ یہ بیماری کم قوت مدافعت کے حامل افراد کو اپنا نشانہ بناتی ہے۔ اس بیماری کی علامات میں  بخار، بلغم میں خون، وزن میں تیزی سے کمی، جسم کے کسی حصے پر گلٹی کا ابھرنا اور مسلسل تھکاوٹ شامل ہیں۔ خوش آئند بات یہ ہے کہ ٹی بی ایک قابل علاج مرض ہے۔ اگر ادویہ پابندی سے لی جائیں اور مثبت سوچ کے ساتھ اس کا مقابلہ کیا جائے تو اس مرض سے مکمل طور پر چھٹکارا حاصل کیا جاسکتا ہے۔
|
جینیوا: ٹی بی ایک جان لیوا مرض ہے جو دنیا بھر میں ہونے والی ہلاکتوں کی دس بڑی وجوہ میں سے ایک ہے۔ اس بیماری سے متاثر ممالک میں پاکستان کا پانچواں نمبر ہے۔ ہر سال 24 مارچ کو ٹی بی کا عالمی دن منایا جاتا ہے۔

عالمی ادارہ صحت کی جانب سے ہر سال 24 مارچ کو تپ دق کا عالمی دن منایا جاتا ہے جس کا مقصد تپ دق (Tuberculosis) یعنی ٹی بی کی تباہ کاریوں، مرض کے سماجی و معاشی اثرات اور اس مرض کے دنیا سے خاتمے کےلیے اقدامات کا تعین کرنا ہوتا ہے۔ یہ دن 24 مارچ 1882 کی مناسبت سے منایا جاتا ہے جب ڈاکٹر رابرٹ کوچ نے تپ دق یعنی ٹی بی کے جرثومے کا پتا لگایا تھا۔

گو کہ ٹی بی کے خلاف جاری جنگ میں خاصی کامیابیاں ملی ہیں اور اس وبائی مرض پر قابو پانے کےلیے حکومتی سطح پر اقدامات بھی کیے گئے ہیں جب کہ این جی اوز کی معاونت بھی شامل رہی ہے لیکن ان تمام کاوشوں کے باوجود ٹی بی دنیا بھر میں قاتل مرض کے طور پر جانا جاتا ہے۔ ٹی بی ہلاکتوں کی دس بڑی وجوہ میں سے ایک وجہ ہے جو سالانہ دس ملین افراد کو اپنا نشانہ بناتی ہے؛ ان میں سے 95 فیصد افراد کا تعلق غریب ممالک سے ہوتا ہے۔
ٹی بی سے سب سے زیادہ ہلاکتیں بھارت، انڈونیشیا، چین، فلپائن، پاکستان اور نائیجیریا میں ہوتی ہیں جب کہ صرف 2016 میں دس لاکھ بچے ٹی بی میں مبتلا ہوئے جن میں سے ڈھائی لاکھ بچے ہلاک ہوگئے۔ اگرچہ گزشتہ ایک دہائی میں 53  ملین زندگیوں کو اس قاتل مرض سے بچایا گیا ہے تاہم اب بھی یہ مرض اپنی ہولناکیوں سمیت موجود ہے۔ 2030 تک اس مرض کو ختم کرنے کےلیے ڈبلیو ایچ او نے اقدامات متعین کرلیے ہیں۔

پاکستان کی صورتِ حال اس لحاظ سے سنگین ہے کیونکہ حال ہی میں یہاں صوبہ بلوچستان میں اس مرض کے 27 نئے مریضوں کا انکشاف ہوا ہے۔

عالمی ادارہ برائے صحت کے تحت اس سال عالمی یوم تپ دق کو ’’ایسے قائدین درکار ہیں جو دنیا کو ٹی بی سے آزاد کرسکیں‘‘ کے عنوان سے منایا جا رہا ہے جس کا مقصد ریاست کی سطح پر اس مرض کے خاتمے کےلیے ایسے اقدامات پر زور دینا ہے جن میں وزارت صحت، ناظم شہر، کمیونٹی قیادت اور ارکان پارلیمنٹ تک کو اس مہم میں شامل کیا جائے گا۔ اس موقع پر دنیا بھر کی بلند عمارتوں کو سرخ رنگ میں روشن کیا جائے گا۔

واضح رہے کہ تپ دق ایک وبائی مرض ہے جس کا جرثومہ مریض کی کھانسی کے ساتھ دوسرے صحت مند افراد میں منتقل ہو سکتا ہے۔ یہ بیماری کم قوت مدافعت کے حامل افراد کو اپنا نشانہ بناتی ہے۔ اس بیماری کی علامات میں  بخار، بلغم میں خون، وزن میں تیزی سے کمی، جسم کے کسی حصے پر گلٹی کا ابھرنا اور مسلسل تھکاوٹ شامل ہیں۔ خوش آئند بات یہ ہے کہ ٹی بی ایک قابل علاج مرض ہے۔ اگر ادویہ پابندی سے لی جائیں اور مثبت سوچ کے ساتھ اس کا مقابلہ کیا جائے تو اس مرض سے مکمل طور پر چھٹکارا حاصل کیا جاسکتا ہے۔
|لندن: ذیابیطس قسم دوم (ٹائپ ٹو) کے مریض انسولین اور دواؤں کے بغیر بھی شوگر لیول کنٹرول کرسکتے ہیں۔

ماہر امراض ذیابیطس ڈاکٹر جان ہاؤرتھ نے اپنی تحقیق میں بتایا ہے کہ ذیابیطس قسم دوم کے مرض کی بنیادی وجہ وزن کی زیادتی ہے جس پر قابو پاکر ذیابیطس کو بھی شکست دی جاسکتی ہے۔ شواہد بتاتے ہیں کہ موٹے افراد میں شوگر لیول کنٹرول کرنے کےلیے دواؤں سے زیادہ وزن کم کرنے پر توجہ دی جائے تو زیادہ بہتر طور پر شوگر کو قابو میں رکھا جاسکتا ہے۔

شمال مغربی برطانیہ کے علاقے کیمبریا کے معروف فزیشن ڈاکٹر جان ہاؤرتھ نے اپنے 1 ہزار مریضوں پر کی گئی ریسرچ سے ثابت کیا ہے کہ موٹاپے کے باعث ذیابیطس میں مبتلا ہونے والوں میں سے بیشتر مریض صرف 15 کلو وزن کم کرکے اپنا شوگر لیول نارمل کرنے میں کامیاب ہوگئے جب کہ اس دوران انہیں دوائیں یا انسولین بھی نہیں دی گئیں۔
ڈاکٹر ہاؤرتھ کے مطابق والدین کو چاہیے کہ اپنے بچوں کی غذائی عادات پر توجہ دیں اور کسی طور بچوں کا وزن بڑھنے نہ دیں۔ اس طرح یہ بچے مستقبل میں ذیابیطس کا مرض کا شکار ہونے سے محفوظ رہیں گے۔ جن افراد کا بی ایم آئی 30 ہوتا ہے ان کے ذیباطیس میں مبتلا ہونے کے امکانات دوگنے ہوجاتے ہیں جب کہ 40 بی ایم آئی ہونے پر ذیابیطس میں مبتلا ہونے کے دس گنا امکانات بڑھ جاتے ہیں۔

انہوں نے مزید بتایا کہ اگرچہ ذیابیطس کو مکمل طور پر ختم کرنا ناممکن ہے تاہم ایسے مریض جو موٹاپے کے باعث حال ہی میں ذیابیطس کے مرض میں مبتلا ہوئے ہیں، ایسے افراد میں موٹاپے کا علاج کرکے ذیابیطس کا خاتمہ کیا جاسکتا ہے جب کہ وہ افراد جو ذیابیطس کے مرض میں مبتلا ہوجاتے ہیں ان کا وزن کم کراکے مرض پر قابو پایا جاسکتا ہے۔ ان کے زیر علاج مریضوں میں سے جن افراد نے 15 کلوگرام وزن کم کیا، ان کا شوگر لیول نارمل ہو گیا۔

ڈاکٹر ہاؤرتھ کے مطابق ایسا اس لیے ہوتا ہے کیوں کہ جگر اور لبلبے پر موجود چربی، انسولین کے اخراج پر اثرانداز ہوتی ہے لہذا وزن کم کرنے والے مریضوں میں لبلبے اور جگر کی چربی ختم ہوجانے کے باعث انسولین کا اخراج نارمل ہوجاتا ہے جس کے باعث شوگر بھی نارمل ہوجاتی ہے۔
|کراچی:  سندھ ہیلتھ کیئر کمیشن کی جانب سے اسپتالوں میں انجیوگرافی اورانجیوپلاسٹی کی نگرانی کا فیصلہ کیا گیا ہے۔

سندھ ہیلتھ کیئر کمیشن کے تحت کراچی سمیت سندھ میں پہلی بار دل کی انجیوگرافی اور انجیوپلاسٹی کے لیے استعمال کی جانے والی کیتھ لیب کو بھی ضابطہ قانون میں لانے اور رجسٹریشن کرنے کا فیصلہ کیا  گیا ہے تاکہ کیتھ لیب میں دل کے مریض کی تشخیص کے لیے کی جانے والی انجیوگرافی اوراسٹنٹ ڈالنے کے لیے انجیوپلاسٹی کو بھی مانیٹرکیا جاسکے۔

اس سے قبل کراچی سمیت صوبے کے بیشتر نجی وسرکاری اسپتالوں میں کیتھ لیب اور لیب کے اسٹینڈر آپریٹنگ پروسیجر(ایس اوپی) کویقینی بنایا جاسکے اورضابطہ قانون کے تحت کیتھ لیب میں مریضوں پر استعمال کیے جانیوالے تمام آلات اورطریقہ کارکو بھی مانیٹرکیا جائے گا۔
ہیلتھ کیئرکمیشن نے متعلقہ کیتھ لیب انتظامیہ سے تفصیل طلب کرلی،ہیلتھ کیئرکمیشن کے تحت کیتھ لیب کو باقاعدہ رجسٹرڈ کیاجائے گا۔ کیتھ لیب میں اپنائے جانے والے طریقہ کار کی نگرانی کے لیے ماہرین صحت پر مشتمل کمیٹی بھی تشکیل دی جائے گی۔

ڈائریکٹر ہیلتھ کیئرکمیشن ڈاکٹر سلیمان اوٹھو نے ایکسپریس کو بتایا ہے کہ پہلی بارکراچی سمیت سندھ کے رجسٹرڈ ہومیوڈاکٹروں اور اطبا کونسل سے اطیاب کی بھی فہرست طلب کرلی، پہلی بار ہومیواور اطباکو بھی ہیلتھ کیئرکمیشن کے تحت ضابطہ قانون میں لایاجارہا ہے۔

ڈاکٹر سلیمان اوٹھو نے بتایا کہ کراچی سمیت سندھ میں فروخت کی جانے والی ہومیو ادویات کی بھی مانیٹرنگ کی جائیگی۔

واضح رہے کہ ہیلتھ کیئر کمیشن کے تحت پہلی بار میٹرنٹی ہومز،کلینکس، بلڈ بینکوں، لیباریٹریز ، ایکسرے اورایم آر آئی وسٹی اسکین کرنے والے تمام یونٹوں کو چلانے والوں سے کہاگیا ہے کہ وہ رجسٹریشن کیلیے ہیلتھ کیئر کمیشن سے رابطہ کریں جس کے بعد ہیلتھ کیئر کمیشن کی جانب سے ان کی معائنہ ٹیمیں انسپکشن کے بعد لائسنس جاری کرنے کی پابند ہونگی،آئندہ بغیر لائسنس کے کوئی بھی صحت سے متعلق ادارہ نہیں چلایاجاسکے گا جب کہ خلاف ورزی کرنے والے ان نجی اداروں کے خلاف قانون حرکت میں لایا جارہا ہے۔
|واشنگٹن: ایک دن میں دو کین سافٹ ڈرنکس پینے والوں میں ہارٹ اٹیک کا خطرہ دگنا ہوجاتا ہے۔

امریکا کی ایموری یونیورسٹی میں ہونے والی تحقیق کے مطابق جو افراد ایک دن میں 500 ملی لیٹر یعنی  دو عدد سافٹ ڈرنکس پیتے ہیں ان میں امراض قلب میں مبتلا ہونے اور ہارٹ اٹیک سے اموات کے خطرات دگنے ہوجاتے ہیں۔

ڈاکٹر ویلش کی سربراہی میں ہونے والی تحقیق میں محققین نے سافٹ ڈرنکس کو دل کے امراض کی بڑی وجہ قرار دیتے ہوئے کہا کہ سافٹ ڈرنکس کا استعمال انسانی صحت کے لیے مضر ہے اور روزانہ سافٹ ڈرنکس کے 2 کین پینے والے افراد میں اس بات کا امکان بڑھ جاتا ہے کہ وہ اچانک ہارٹ اٹیک کے ذریعے موت سے ہمکنار ہوسکتے ہیں۔
یہ بھی پڑھیں: انارکا جوس اورکھجورامراض قلب سے بچاؤ کا قدرتی علاج

تازہ تحقیق میں محققین اس نتیجے پر پہنچے کہ  مٹھاس سے بھری کھانے پینے کی اشیا کے استعمال سے  امراض قلب میں مبتلا ہونے کے روابط نہیں ملے جب کہ گزشتہ ریسرچز میں مشروبات اور مٹھاس سے دل کی بیماریوں کا تعلق  سامنے آیا تھا۔

تازہ تحقیق  میں اوسطً 40 سال کی عمر والے قریباً 18 ہزار افرادکے ڈیٹا کا تجزیہ کیا گیا۔ ان افراد کا 6 سال تک ڈیٹا حاصل کرکے مشاہدہ کیا جاتا رہا۔
|کراچی: اکثر لوگ پیروں میں سوجن کی شکایت کرتے نظر آتے ہیں اور بعض اوقات یہ سوجن اتنی بڑھ جاتی ہے کہ لوگوں کو پیروں میں درد کی شکایت شروع ہوجاتی ہے جب کہ کچھ لوگ سوجن کے باعث چلنے پھرنے سے بھی قاصر ہوجاتے ہیں۔

لوگوں کی بڑی تعداد اکثر یہ سمجھتی ہے کہ وہ لوگ جو زیادہ چلتے پھرتے نہیں اور بیٹھے رہتے ہیں ان کے پیروں میں سوجن ہوجاتی ہے۔ یہ بڑی حد تک صحیح بھی ہے لیکن پیروں کی سوجن کے پیچھے اور کئی وجوہ ہوتی ہیں جن پر وقت رہتے توجہ نہ دی گئی تو یہ کسی بڑی بیماری کا پیش خیمہ ثابت ہوسکتی ہیں۔

پیر یا ٹخنے میں موچ آجانا
بعض اوقات پیروں میں چوٹ لگنے کی وجہ سے سوجن آجاتی ہے تاہم بعض لوگ اس سوجن کو سنجیدگی سے نہیں لیتے اور کہتے ہیں کہ خود ہی ٹھیک ہوجائے گی۔ لیکن پیروں کی سوجن کو نظرا نداز نہیں کرنا چاہیے اور ایسی صورتحال میں اول تو چلنے پھرنے سے گریز کرنا چاہیے اور اگر چلنا ضروری ہوتو متاثرہ حصے پر زیادہ زور نہیں دینا چاہیے۔ اس کے علاوہ سوجن والے حصے پر برف لگائیے۔

انفیکشن

اکثر اوقات پیروں میں سوجن چوٹ لگنے کی وجہ سے نہیں آتی بلکہ انفیکشن کی وجہ سے بھی پیر سوج جاتے ہیں۔ وہ لوگ جو ذیابیطس (شوگر) کے مریض یا اعصابی بیماری میں مبتلا ہوتے ہیں، ان لوگوں کے پیر انفیکشن کی وجہ سے سوج جاتے ہیں۔ اور اگر مریض بغیر کسی وجہ کے اپنے پیروں میں سوجن محسوس کریں تو فوراً ڈاکٹر سے رجوع کریں۔

تنگ جوتے پہننا

پیر ہمارے جسم کا بہت اہم حصہ ہوتے ہیں کیونکہ یہ پورے جسم کا بوجھ اٹھاتے ہیں۔ اکثر اوقات تنگ جوتے پہننے کی وجہ سے بھی پیر سوج جاتے ہیں۔ تنگ جوتے پیروں میں خون کی روانی پر اثر انداز ہوتے ہیں لہٰذا ایسے جوتے پہننے چاہئیں جنہیں پہن کر چلنے میں کوئی تکلیف نہ ہو۔ اس کے علاوہ تنگ جوتے پیروں کی ساخت کو بھی خراب کرتے ہیں۔

زیادہ نمک والی چیزوں سے پرہیز

زیادہ نمک یا سوڈیم والی اشیا جسم میں پانی کی کمی کا سبب بنتی ہیں، جن کی وجہ سے پیروں کے ساتھ  پورے جسم میں سوجن شروع ہوجاتی ہے۔ پورے دن میں 2300 ملی گرام سے زیادہ سوڈیم نہ لیجیے اور ایسے کھانوں سے پرہیز کیجیے جن میں نمک کی مقدار زیادہ ہو۔

دل اور گردے کے امراض

بعض اوقات پیروں میں سوجن، دل اور گردے کی بیماریوں کی طرف اشارہ کرتی ہے۔ اگر شام کے وقت ٹخنے میں سوجن محسوس ہو تو یہ دل اور گردے کی بیماری کا طرف اشارہ ہے اور اس کا مطلب یہ ہوتا ہے کہ آپ کے جسم کے اہم ترین حصے (دل اور گردے) صحیح کام نہیں کررہے لہٰذا فوراً ڈاکٹر سے رجوع کیجیے۔

وزن میں زیادتی

پیروں اور ٹخنوں میں سوجن کی ایک وجہ وزن میں زیادتی بھی ہوتی ہے۔ موٹے لوگوں کے جسم میں موجود چربی کی وجہ سے کمر پر دباؤ پڑتا ہے اور پیر سوج جاتے ہیں۔

زیادہ دیر تک بیٹھے یا کھڑے رہنا

وہ افراد جو دن کا زیادہ حصہ بیٹھ کر گزارتے ہیں یا وہ لوگ جو ہر وقت کھڑے رہ کر کام کرتے ہیں (جیسے اسپتال میں موجود ڈاکٹرز اور نرسز وغیرہ) وہ دن کے اختتام پر اکثرمحسوس کرتے ہوں گے کہ ان کے جوتے تنگ ہوگئے ہیں۔ اس کی وجہ یہ ہے کہ زیادہ دیر تک کھڑے رہنے یا بیٹھے رہنے سے  پیروں میں خون کی روانی متاثرہوتی ہے اور پیر سوج جاتے ہیں۔ لہٰذا تھوڑے تھوڑے وقت کے بعد اپنے جسم کو حرکت دینی چاہیےتاکہ پیروں میں سوجن نہ ہو۔
|کراچی:  مقررین نے کہاہے کہ پاکستان میں آلودہ پانی سے ہر سال ہزاروں افراد مر جاتے ہیں۔

مقررین نے وفاقی اردو یونیوسٹی کے شعبہ ارضیات کے تحت پانی کے عالمی دن پرمنعقدہ آگہی سیمینار سے خطاب میں بتایا کہ بین الاقوامی عالمی ادارے آئی ایم ایف کی رپورٹ کے مطابق دنیا بھر میں قلت آب کے شکار ممالک میں پاکستان تیسرے نمبر پر پہنچ چکا ہے اس کی اہم وجہ پانی کا ذخیرہ نہ کرنا اوراسکا نامناسب استعمال ہے ضرورت اس امر کی ہے کہ ترقی یافتہ ممالک کی طرح پانی کودو حصوں میں تقسیم کردیاجائے ایک حصہ صاف پانی جسے کھانا پکانے اورپینے کے استعمال میں لایا جائے ،دوسرے حصے میں قدرے آلودہ پانی جسے گھریلو و دیگر امور سرانجام دینے کے لیے استعمال کیا جائے۔

شعبہ ارضیات کی چیئرپرسن سیما ناز صدیقی نے اظہارخیال کرتے ہوئے کہاکہ بدلتے ہوئے موسم حکومتی اداروں کی ناقص حکمت عملی کے باعث پاکستان میں صاف پانی کی دستیابی جیسے مسائل میں اضافہ ہوتا جارہا ہے اورتحقیق کے مطابق اگریہی ہی صورتحال برقرار رہی تو2025 میں پاکستان میں صاف پانی کی شدید کمی واقع ہوجائے گی۔
سیمینارسے  پروفیسر ڈاکٹر  وقار حسین،پروفیسر ڈاکٹر محمود احمد، پروفیسر ڈاکٹر شاہانہ عروج کاظمی،جامعہ کراچی کے انسٹی ٹیوٹ آف انوائرمینٹل سائنسز کے ڈاکٹرعامر عالم گیر ، عبدالسلام یونیورسٹی فیصل آباد کے ڈاکٹر مرزا نصیر احمد مراد،مہران یونیورسٹی کے پروفیسر ڈاکٹر احسن صدیقی، پروگرام آرگنائز سہیل انجم، شہلا بانو نے بھی خطاب کیا۔

عرفان عباسی، ڈاکٹر غلام مرتضی، ڈاکٹر محمود احمد، ڈاکٹرسید بصیر حسن نے پینل ڈسکشن میں حصہ لیا،پروفیسروقار حسین نے کہاکہ پانی ترقی پذیر ممالک کی معیشت پر بھی اثر اندازہوتاہے، پاکستان ایک زرعی ملک ہے جس کے لیے پانی کی بڑی مقدار کی ضرورت ہوتی ہے جبکہ لوگوں کو پینے کے لیے صاف پانی تک دستیاب نہیں ہے۔

پروفیسرشاہانہ عروج کاظمی نے کہا کہ پاکستان میں آلودہ پانی کے استعمال سے ہر سال نہ صرف ہزاروں لوگ ہلاک ہو جاتے ہیں بلکہ کینسر،ہیپاٹائیٹس اے اور ای ، ٹائیفائیڈ،ہیضہ، دانتوں اور ہڈیوںکی مختلف بیماریوں میں بھی مبتلاہور ہے ہیں۔

ڈاکٹر محمود احمد نے کہا کہ گلیشئرزتیزی سے پگھل رہے ہیں جس سے دینا بھر میں حیرت انگیز طور پر موسمیاتی تبدیلیاں واقع ہورہی ہیں، پاکستان کا المیہ ہے کہ یہاں پانی کو محفوظ کرنے کا نظام اب تک وضع نہیں کیا گیا ہے جس کے باعث قدرتی وسائل سے حاصل شدہ زیادہ ترپانی ضائع ہوجاتا ہے۔

ڈاکٹر عاصم عالمگیر نے اظہارخیال کرتے ہوئے کہاکہ دنیا بھر میں14بلین گندا پانی سمندروں میں ڈالا جاتا ہے اورآلودہ پانی کے استعمال کے باعث1,8ملین لوگ سالانہ اموات کا شکار ہوجاتے ہیں۔

یونیسیف کی رپورٹ کے مطابق دنیا کے50فیصد اسکولوں میں بچوں کا پینے کا پانی فراہم نہیں کیا جاتاہے،دنیا بھر میں آلودہ پانی کے باعث پیدا ہونے والی بیماریوں میں مبتلاہوکر روزانہ 5ہزار بچے ہلاک ہورہے ہیں، پاکستان میں صرف30فیصد لوگوں کو پینے کاصاف پانی میسر ہے،لوگوں کو اپنے گھروں میں پانی اسٹور کرنے والے ٹینکوں کی صفائی کا بھی خیال رکھنا اور پانی کے بے دریغ استعمال سے گریز کرنا چاہیے۔

پروفیسر ڈاکٹر احسن صدیقی نے کہا کہ سندھ میں81فیصد پانی پینے کے قابل نہیں، دریائے سندھ کا پانی عالمی ادارہ صحت کے مطابق بہترین پانی ہے۔ جسے ہم خود اپنے ہاتھوں تباہ کررہے ہیں۔

ڈاکٹر سید بصیر احمد نے کہا کہ اگر ہم نے پانی کو احتیاط سے استعمال نہیں کیا توزراعت تودو رکی بات پینے تک کا پانی دستیاب نہیں ہوگا،سندھ میں سیوریج کے پانی کی ٹریٹمنٹ کا ایک بھی پلانٹ کام نہیں کررہا ہے آلودہ پانی براہ راست سمندروں، دریا اور کینالوں میں خارج کیا جارہا ہے جو ماحولیات کوتیزی سے تباہ کررہا ہے۔

شعبہ ارضیات کے استاد سہیل انجم نے ملک بھر سے سیمینار میں شریک ہونے والے محققین کا شکریہ ادا کیا،پروگرام کے اختتام پرمقررین میں اعزازی شیلڈز تقسیم کی گئیں،سیمینار سے قبل ایڈمن بلاک سے عبدالقدیر آڈیٹوریم تک پانی کی اہمیت اجاگرکرنے کے لیے ریلی نکالی گئی جس میں ،مقررین ،اساتذہ اورطلبانے بڑی تعدادمیں شرکت کی ۔

جامعہ کراچی کے شعبہ فوڈ سائنس اینڈٹیکنالوجی کے پروفیسر ڈاکٹر عابد حسنین نے کہا کہ پانی ایک نعمت ہے اور اس کی انسانی زندگی میں بڑی اہمیت ہے،بچوں کو ابتدا ہی سے پانی کی اہمیت کے بارے میں بتاناچاہیے تاکہ اس کے ضیاع کوروکا جاسکے،جرمنی میںہر گھر میں پا نی کے دومیٹرزلگے ہیںجن سے پانی کے استعمال اورضیاع کی جانچ کی جاتی ہے،پاکستان میں بھی اس قسم کا نظام ہو تو پانی کے ضیاع کو روکا جا سکتا ہے۔

پرنسپل انسٹی ٹیوٹ آف اوشین گرافی پروفیسر ڈاکٹرنزہت خان نے کہا کہ آئندہ 20 سال میں 40 فیصد لوگوں کوپانی دستیاب نہیں ہوگا، پانی کی قلت اہم ترین مسئلہ ہے،دنیا میں اگرکسی مسئلے پرعالمی جنگ چھڑی تو پانی ہوگا، پانی کی مینجمنٹ کا نظام ہونا نہایت ضروری ہے ہمیں چیک اینڈ بیلنس کا نظام بنا نا ہو گا،ہم اپنی عام زندگی میں پانی کو بے دریغ ضائع کر رہے ہیں،واٹر سیکیورٹی سسٹم بنا نا ہو گا۔

قاضی سید صدر الدین نے کہا کہ الخدمت زندگی کے7شعبہ جات قدرتی آفات ،صاف پانی ،صحت، تعلیم ،مواخات ،کفالت یتامیٰ اور کمیونٹی سروسز میں خدمات انجام دے رہی ہے۔ اس وقت کراچی میں 38آرو واٹر فلٹریشن پلانٹس کے ذریعے سالا نہ لاکھوں افرادصاف پانی سے استفادہ کر رہے ہیں،ان پلانٹس کے ذریعے عالمی معیار کا پا نی فراہم کیا جارہا ہے ،انھوں نے کہا کہ الخدمت تھر اور مٹھی میں بھی پانی کے منصوبوں پر کام کررہی ہے،انجینئرطفیل زبیری نے شرکا کو’’واٹر ٹریٹمنٹ ٹیکنالوجی ‘‘پرپریزینٹیشن دی۔

پروفیسر ڈاکٹر ارم بشیرنے کہا کہ ہمیں پانی کو محفوظ بناناہوگااوراس کے لیے معاشرے کے ہرفرد کو کردار ادا کرنا ہوگا،اس موقع پر مہمانوں کوشیلڈ پیش کی گئیں،سیمینار کے اختتام پر اساتذہ اور طلبا وطالبات نے پروفیسر ڈاکٹر عابد حسنین کی قیادت میں واک بھی کی۔
|کراچی: ماہرین صحت کا کہنا ہے کہ ذیابیطس اور ہارمونزکے امراض میں پیچیدگیاں سامنے آرہی ہیں جس کی وجہ سے صحت کے مسائل مزید جنم لے رہے ہیں۔

دنیا بھر میں ذیابیطس اور ہارمونز پر ہونے والی جدید طبی تحقیق سے آگاہ کرنے کیلیے پاکستان میں پہلی بار ذبابیطس اورہارمونز پر عالمی کانفرنس کے انعقادکافیصلہ کیا گیا ہے، عالمی کانفرنس رواں سال کراچی میں منعقدکی جائے گی۔

کانفرنس کے چیئرمین پروفیسر ڈاکٹرزمان شیخ نے صحافیوں کو عالمی کانفرنس کے حوالے سے تفصیلات میں بتایا کہ 100سے زائد طبی تحقیقی مقالے پیش کیے جائیں گے جوزیر تربیت ڈاکٹروں کے علم میں مزید اضافہ کریں گے جس کا فائدہ براہ راست مریضوں کوپہنچے گا۔
انھوں نے بتایا عالمی کانفرنس کے انعقاد کا مقصد دنیا بھر میں  نہ صرف ذیابیطس کے حوالے ہونے والی جدید تحقیق کو پیش کرنا ہے بلکہ نئے طریقہ علاج سے بھی آگاہی دی جائیگی اور عوام کو طرزِ زندگی سے مطابقت رکھنے والے جملہ مسائل کو بھی اجاگر کیا جائیگا اوران طبی مسائل کا حل بھی پیش کریں گے۔

ڈاکٹر زمان شیخ نے بتایا کہ کانفرنس میں ملکی اور غیر ملکی ماہرین ذیابطیس اور ہارمونزکے حوالے سے دنیا بھر میںکی جانے والی تحقیقی رپورٹ پیش کرینگے جس میں ذیابیطس، بلند فشارخون، کولیسٹرول، موٹاپا، حمل کے دوران پیچیدگیاں اور صحت کے حوالے سے غلط فہمی کو دور کرینگے اور شوگر کی ادویات کے حوالے سے خصوصی مقالے بھی پیش کیے جائیں گے۔

کانفرنس میں امریکا ، برطانیہ ، کینیڈا، مصر،سعودی عرب، متحدہ عرب امارات سمیت دیگر ممالک سے ماہرین شرکت کریں گے،کانفرنس سر سید انسٹی ٹیوٹ آف ڈائیبیٹیز اینڈ اینڈوکرینالوجی اورکالج آف فیملی میڈیسن پاکستان کے تحت یکم سے2ستمبرتک کراچی کے مقامی ہوٹل منعقد کی جائے گی۔
|لندن: حالیہ تحقیق سے ثابت ہوا ہے کہ نومولود بچوں میں سوچنے کی صلاحیت بولنے سے قبل ہی پیدا ہوچکی ہوتی ہے ایک سال کی عمر کا بچہ منطقی طور پر سوچنے لگتا ہے۔

مؤقر سائنسی تحقیقی جریدے ’’سائنس‘‘ میں ہونے شائع ہونے والی تحقیق کے مطابق 12 ماہ کا بچہ بولنے کے قابل تو نہیں ہوپاتا، تاہم اُس میں منطقی طور پر سوچنے کی صلاحیت پیدا ہوچکی ہوتی ہے۔ اس سے قبل 2014 میں ہونے والی ایک اور تحقیق سے پتا چلا تھا کہ منطقی طور پر سوچنے کی عمر 3 یا 4 سال ہوسکتی ہے تاہم نئی تحقیق نے اس نظریئے کو غلط ثابت کردیا ہے۔

ماہرین نفسیات نے یہ تحقیق 144 نومولود بچوں پر کی، جن میں سے 72 بچوں کی عمر 12 ماہ اور دیگر بچوں کی عمر 19 ماہ تھی، مگر ان میں سے کسی بھی بچے نے ابھی بولنا بھی شروع نہیں کیا تھا۔ تحقیق کے دوران نومولود بچوں کو خاموش اور جذبات سے عاری ماؤں کی گود میں رکھا گیا تھا تاکہ بچے کسی سے شعوری طور پر منسلک ہوکر ہدایات نہ لے سکیں جب کہ اسی دوران کمپیوٹر کی اسکرین پر کئی حرکت کرتی چیزیں دکھائی جاتی رہیں۔
کمپیوٹر کی اسکرین پر نظر جمائے نومولود بچے آتی جاتی اشیاء کو بغور دیکھتے رہے جب کہ اسکرین کے خالی ہونے پر اشیاء کے آنے کے منتظر دکھائی دیئے۔ حیران کن طور پر جلد ہی بچوں کو پتا چل گیا کہ اسکرین سے کون سی اشیاء کتنی دیر غائب رہیں گی اور اتنے انتظار کے بعد وہ دوبارہ نظر جمالیتے تھے جب کہ پسندیدہ اشیاء کے آنے سے ان کی فاتحانہ مسکراہٹ ’’پیشگی اندازہ‘‘ لگانے کا پتا دیتی۔

نومولود بچوں کے ردعمل کا مشاہدہ کرنے والی کیسانا الورٹی اور تحقیقی ٹیم نے اپنے تحقیقی مقالے میں بتایا کہ بچوں کی سوچنے کی صلاحیت حیرت انگیز تھی۔ وہ کمپیوٹر اسکرین پر آنے والی اشیاء کے تسلسل کو سمجھنے میں کامیاب ہوگئے اور غائب ہونے کے بعد دوسری شے کے آنے سے قبل سوچتے اور جو ذہن آتا اگر وہی شے کمپیوٹر اسکرین پر نمودار ہو تو جواب کی درستگی پر فاتحانہ مسکراہٹ نمودار ہوتی جب کہ غلطی پر تجسس اور ندامت کے اثرات بھی چہرے پر دیکھے گئے۔
|لندن: طبّی تحقیق کے معتبر جریدے ’’دی لینسٹ‘‘ کے تازہ شمارے میں شائع ہونے والے ریسرچ پیپرز میں بتایا گیا ہے کہ کمر کے نچلے حصے کے درد میں مبتلا افراد کی تعداد دنیا بھر میں 54 کروڑ پر پہنچ چکی ہے جبکہ غیرمؤثر تشخیص اور نامناسب علاج کی بناء پر اس کیفیت کا شکار ہونے والے افراد کی تعداد میں مسلسل اضافہ ہورہا ہے۔

ان تحقیقی مقالہ جات سے معلوم ہوا ہے کہ 1990 سے لے کر 2017 تک کمر کے نچلے حصے میں درد کے مریضوں کی تعداد میں 50 فیصد تک اضافہ ہوچکا ہے جبکہ کئی ممالک میں اس درد کی وجہ سے معذور ہونے والے افراد کی تعداد میں بھی نمایاں اضافہ ہوا ہے۔

اس سے بھی بڑھ کر تشویش کی بات یہ سامنے آئی ہے کہ اکثر لوگ کمر کے نچلے حصے میں درد کو سنجیدگی سے نہیں لیتے جبکہ اس کی تشخیص اور علاج پر بھی کچھ خاص توجہ نہیں دیتے جس کی وجہ سے وقت گزرنے کے ساتھ ساتھ یہ درد بڑھتا ہی رہتا ہے، جو بالآخر متاثرہ افراد کو چلنے پھرنے سے معذور کردیتا ہے۔
تحقیقی مقالہ جات میں یہ انکشاف بھی کیا گیا کہ کمر کے نچلے حصے کا درد ختم کرنے کےلیے عام طور پر ایسی درد کش دوائیں لی جاتی ہیں جو بہت کم اثر کرتی ہیں لیکن استعمال کرنے والے کو اپنا عادی بنادیتی ہیں، یعنی متاثرہ شخص انہیں منشیات کی طرح ساری زندگی استعمال کرنے پر مجبور رہتا ہے۔

ان ریسرچ پیپرز میں تجویز کیا گیا ہے کہ صحیح تشخیص، مناسب دواؤں اور جسمانی ورزش کے ذریعے کمر کے نچلے درد پر قابو پایا جاسکتا ہے لیکن یہی وہ پہلو بھی ہیں جن پر بالعموم کوئی توجہ نہیں دی جاتی۔ اکثر لوگ اسی وقت ہوش میں آتے ہیں جب کمر کے نچلے حصے کا درد بڑھتے بڑھتے انہیں چلنے پھرنے سے بھی معذور کردیتا ہے۔

اگرچہ کمر کے نچلے حصے کا درد عمر کے کسی بھی حصے میں ہوسکتا ہے لیکن یہ ادھیڑ عمر کے ملازمت پیشہ افراد میں زیادہ دیکھا گیا ہے۔ بدقسمتی سے یہاں بھی دفتری انتظامیہ کمر کے درد کو معمولی چیز سمجھتی ہے اور متاثرہ افراد کو مناسب سہولیات فراہم نہیں کرتی جس کی وجہ سے یہ درد بتدریج بڑھتا رہتا ہے۔

|ٹی بی ( Tuberculosis ) ایک متعدی یعنی ایک سے دوسرے کو لگنے والی بیماری ہے۔

ٹی بی ( Tuberculosis ) کو سل اور تپ دق بھی کہا جاتا ہے۔ یہ ایک متعدی یعنی ایک سے دوسرے کو لگنے والی بیماری ہے۔ یہ جسم کے کسی بھی حصے میں ہوسکتی ہے مگر عموماً پھیپھڑوں کو نشانہ بناتی ہے۔ بلغم زدہ کھانسی ٹی بی کی خاص نشانی ہے۔ شدید صورت میں کھانسی کے ساتھ خون بھی آتا ہے۔

ٹی بی کا مریض جب کھانستا یا چھینکتا ہے تو لعاب کے ننھے ننھے قطروں کے ساتھ جراثیم فضا میں شامل ہوجاتے ہیں جو اسی ماحول میں سانس لینے والے دوسرے افراد کے جسم میں داخل ہوجاتے ہیں اور انھیں اس خطرناک مرض میں مبتلا کرسکتے ہیں۔
ٹی بی قابل علاج ہے۔ اگر وقت پر علاج معالجہ شروع کردیا جائے تو مریض شفایاب ہوجاتا ہے۔ تاہم تاخیر کی صورت میں مرض شدت اختیار کرجاتا ہے اور شفایابی کے امکانات محدود ہوتے چلے جاتے ہیں۔

ٹی بی کے جراثیم جسم میں داخل ہونے کے بعد ضروری نہیں کہ یہ انسان کو بیمار کردیں۔ یہ جسم کے اندر خاموش یا خوابیدہ حالت میں بھی رہ سکتے ہیں۔ طبی اصطلاح میں اسے Latent TB کہا جاتا ہے۔ ٹی بی کی اس قسم میں مبتلا افراد خود کو بیمار محسوس نہیں کرتے اور نہ ہی ان میں کوئی علامت ظاہر ہوتی ہے۔ جب یہ جراثیم بیدار یعنی فعال ہوجائیں تو پھر وہ فرد ٹی بی کا شکار ہوجاتا ہے۔

ٹی بی کے جراثیم کسی انسان کے جسم میں برسوں تک خوابیدہ حالت میں موجود رہ سکتے ہیں۔ جب اس فرد کا مناعتی نظام یعنی امیون سسٹم کمزور ہوجائے تو پھر یہ فعال ہوجاتے ہیں، یعنی انھیں’ کُھلی چھوٹ‘ مل جاتی ہے اور یہ جسم کے جس حصے کو چاہے نشانہ بناسکتے ہیں مگر پھیپھڑے ان کا خصوصی ہدف ہوتے ہیں۔

ٹی بی کا آسان ہدف

کچھ لوگوں کے اس مرض میں مبتلا ہونے کے امکانات زیادہ ہوتے ہیں۔ ان میں مندرجہ ذیل افراد شامل ہیں:

٭ شیرخوار اور چار سال سے کم عمر کے بچے

٭ جو لوگ گذشتہ دو سال میں ٹی بی کا شکار رہ چکے ہوں

٭ ایچ آئی وی سے متأثرہ افراد

٭ وہ لوگ جن کا جسمانی دفاعی نظام ذیابیطس، گردوں کے ناکارہ ہوجانے یا کسی اور وجہ سے کمزور پڑگیا ہو

٭ ٹی بی کے مریضوں کے قریب رہنے والے افراد

٭ ٹی بی کے علاج کے مراکز میں کام کرنے والے افراد

علامات

ٹی بی کی علامات کا دارومدار اس بات پر ہے کہ جسم کا کون سا حصہ متأثر ہوا ہے۔ عموماً ٹی بی کے جراثیم پھیپھڑوں کو نشانہ بناتے ہیں۔ اسے پلمونری ٹیوبرکلوسس کہا جاتا ہے۔ ایکسٹرا پلمونری ٹیوبرکلوسس ٹی بی کی وہ شکل ہے جب پھیپھڑوں کے علاوہ جسم کا کوئی حصہ اس سے متأثر ہوتا ہے۔ تاہم ٹی بی کی یہ دونوں اقسام بہ یک وقت بھی پائی جاسکتی ہیں۔ ٹی بی کی عمومی علامات میں بخار، جسم پر کپکپی طاری ہونا، سوتے ہوئے پسینے میں ڈوب جانا، بھوک کا ختم ہوجانا، وزن میں کمی، اور تھکاوٹ شامل ہیں۔ ان کے علاوہ انگلیوں کے ناخنوں کے اطراف سوجن بھی ہوسکتی ہے۔

پلمونری ٹیوبرکلوسس کی علامات

ٹی بی کے جراثیم فعال ہوجانے کے بعد 90 فی صد کیسز میں پھیپھڑوں کو نشانہ بناتے ہیں۔ سینے میں تکلیف اور کھانسی کا مسلسل اور طویل وقت تک ہونا اور بلغم آنا پھیپھڑوں کی ٹی بی کی علامات ہیں۔ تاہم یاد رہے کہ ایک چوتھائی مریضوں میں کوئی علامت ظاہر نہیں ہوتی۔ بعض اوقات کھانسی کے ساتھ آنے والے بلغم میں خون کی آمیزش بھی ہوسکتی ہے۔ بہت کم کیسز میں خون کا زیادہ مقدار میں اخراج بھی ہوسکتا ہے۔ یہ اس وقت ہوتا ہے جب انفیکشن پھیپھڑوں کو خون پہنچانے والی مرکزی شریان تک پہنچ جائے۔

ایکسٹراپلمونری ٹیوبرکلوسس کی علامات

ٹی بی کے 15 سے 20 فی صد کیسز میں انفیکشن پھیپھڑوں کے علاوہ دوسرے جسمانی اعضا کو نشانہ بناتا ہے۔ ٹی بی کی اس قسم میںکمزور مناعتی نظام کے حامل بالغ افراد اور چھوٹے بچے مبتلا ہوتے ہیں۔ ایچ آئی وی کے شکار مریضوں کو خاص طور سے ایکسٹراپلمونری ٹیوبرکلوسس لاحق ہوتی ہے۔ ایچ آئی وی سے متأثرہ افراد میں ایکسٹراپلمونری ٹیوبرکلوسس کی شرح 50 فی صد ہے۔ ایکسٹراپلمونری ٹیوبرکلوسس زیادہ تر پھیپھڑے کی بیرونی جھلی، مرکزی عصبی نظام، نظام سیالہ ( لمفیٹک سسٹم ) ، تناسلی و بولی نظام، ہڈیوں اور جوڑوں کو ہدف بناتی ہے۔

ٹی بی کی ایک قسم Drug resistant TB کہلاتی ہے۔ اگر ٹی بی کے مریض پر دوائیں اثر نہ کررہی ہوں تو پھر کہا جاتا ہے کہ اسے ڈرگ ریزسسٹنٹ ٹی بی ہوگئی ہے۔ ٹی بی کے جراثیم پر ادویہ کا اثر نہ ہونے کی دو اہم وجوہ ہوتی ہیں۔ ایک یہ کہ متأثرہ فرد جب دوا مقررہ مقدار اور تعداد میں اور باقاعدگی سے نہ کھا رہا ہو۔ دوسری وجہ یہ ہوسکتی ہے کہ اس فرد کو ٹی بی جس مریض سے منتقل ہوئی ہے اسے ڈرگ ریزسسٹنٹ ٹی بی لاحق ہو۔

اگر کوئی شخص اس قسم میں مبتلا ہے تو پھر ڈاکٹر کے لیے اس کی ادویہ تبدیل کرنا ضروری ہے۔ عموماً بار بار ادویہ تبدیل کرکے دیکھا جاتا ہے کون سی دوا اسے فائدہ پہنچاسکتی ہے۔ اس سلسلے میں ادویہ سے حساسیت کا ٹیسٹ کروالینا بے حد مفید ہوتا ہے۔ اس سے پتا چل جاتا ہے کہ ایک فرد میں کن ادویہ کے خلاف مزاحمت پائی جاتی ہے۔

تشخیص

ظاہری علامات کی بنیاد پر ٹی بی کی تشخیص بہت مشکل ہوتی ہے۔ اس کی وجہ یہ ہے کہ بعض دیگر امراض کی علامات بھی ٹی بی کی علامات کے مشابہ ہوتی ہیں۔ ٹی بی کی حتمی تشخیص بیکٹیریا کی موجودگی کے یقینی شواہد مل جانے کے بعد ہی ممکن ہوتی ہے۔ ٹی بی کے کچھ ٹیسٹ براہ راست بیکٹیریا کی موجودگی کی نشان دہی کے لیے کیے جاتے ہیں۔ دوسرے ٹیسٹ جیسے ایکسرے وغیرہ ممکنہ مریض پر بیکٹیریا کے اثر کا مشاہدہ کرنے کے لیے کیے جاتے ہیں۔

علاج

ایک دور میں ٹی بی لاعلاج مرض تھا، اور متأثرہ شخص خون تھوکتے تھوکتے موت کے منھ میں چلا جاتا تھا۔ پھر آنے والے برسوں میں ٹی بی کے علاج کے لیے ادویہ تیار کرلی گئیں۔ اب ٹی بی کے علاج میں بیس سے زائد ادویہ استعمال ہوتی ہیں۔ ماضی میں ٹی بی کے علاج کا دورانیہ کم از کم ایک سال ہوتا تھا، تاہم اب چھے ماہ کے علاج سے اس بیماری سے چھٹکارا مل جاتا ہے۔ شرط یہ ہے کہ دوائیں ڈاکٹر کی ہدایت کے مطابق اس پورے عرصے کے دوران باقاعدگی سے کھائی جائیں۔

مریض کو دوائیں مرض کی موجودہ کیفیت کو مدنظر رکھتے ہوئے تجویز کی جاتی ہیں۔ کچھ دواؤں کے شدید ضمنی اثرات یا سائیڈافیکٹس مشاہدے میں آئے ہیں، اس لیے انھیں طویل عرصے تک کھانا مریض کے لیے بے حد مشکل ہوتا ہے۔ اسی لیے ٹی بی کے علاج کے لیے نئی ادویہ کی شدت سے ضرورت محسوس کی جارہی ہے۔

بچاؤ

ٹی بی سے بچاؤ کے ممکنہ اقدامات میں سب سے ضروری اس کے جراثیم کو ایک سے دوسرے فرد تک پہنچنے سے روکنا ہے۔ اس مقصد کے لیے ٹی بی سے متأثرہ افراد کو تلاش کرکے ان کا علاج معالجہ کیا جاتا ہے۔ ٹی بی سے بچاؤ کی ویکسین بھی موجود ہے جو بی سی جی کہلاتی ہے، مگر یہ صرف بچوں کو لگائی جاتی ہے، بالغ افراد میں یہ مؤثر نہیں ہوتی۔

اگر کسی گھر میں کوئی فرد ٹی بی سے متأثر ہو تو اس کے کھانے پینے کے برتن ، تولیہ اور استعمال کی دوسری چیزیں الگ کردینی چاہییں۔ علاوہ ازیں مریض اور اہل خانہ کو فیس ماسک کا استعمال کرنا چاہیے تاکہ ٹی بی کے جراثیم صحت مند افراد میں منتقل نہ ہوسکیں۔

ٹی بی کے پھیلاؤ کو روکنے میں عوامی آگہی مہمات بے حد ضروری ہیں۔ ان مہمات کے ذریعے لوگوں کو ٹی بی سے متعلق تمام معلومات فراہم کی جائیں اور بتایا جائے کہ یہ مرض لاعلاج نہیں ہے، چناں چہ ٹی بی سے متأثرہ افراد بلاخوف و خطر اسپتال یا مرکز علاج میں آ کر ڈاکٹر سے رجوع کریں۔

پاکستان میں ٹی بی کی صورت حال
پاکستان ٹی بی سے سب سے زیادہ متأثرہ ممالک کی فہرست میں چھٹے نمبر پر ہے۔ عالمی ادارۂ صحت کے مطابق پاکستان میں ہر سال ٹی بی کے پانچ لاکھ دس ہزار نئے مریض سامنے آتے ہیں۔ ان میں پندرہ ہزار مریض Drug resistant TB کے ہوتے ہیں۔ ٹی بی کی ایک قسم multidrug-resistant TB ( MDR-TB) ہوتی ہے۔ اس کے مریضوں کی تعداد کے لحاظ سے پاکستان دنیا بھر میں چوتھے نمبر پر ہے۔ بحیرۂ روم کے مشرقی حصے میں واقع ممالک میں ٹی بی کے مریضوں کی مجموعی تعداد کا 61 فی صد پاکستان میں ہیں۔ پاکستان میں تپ دق اموات کا بڑا سبب ہے۔ ایک رپورٹ کے مطابق ٹی بی سے لڑتے ہوئے سالانہ کم از کم ستّر ہزار پاکستانی جانوں سے ہاتھ دھوبیٹھتے ہیں۔

پاکستان میں ٹی بی کے پھیلاؤ کی کئی وجوہ ہیں۔ سب سے بڑی وجہ تعلیم کا فقدان ہے۔ بڑی آبادی دیہات میں رہائش پذیر ہے۔ دیہی آبادی کا وسیع حصہ پس ماندہ ہے۔ تعلیم نہ ہونے اور غربت کی وجہ سے دیہات میں رہنے والے لوگ علاج معالجے سے بے پروائی برتتے ہیں۔ قریبی شہروں میں واقع اسپتال کا رُخ وہ طبیعت زیادہ بگڑ جانے ہی پر کرتے ہیں۔

دیہاتیوں کے علاوہ قصبوں اور شہروں کے رہائشیوں کی بڑی تعداد میں بھی یہی رجحان پایا جاتا ہے۔ کھانسی یا بخار وغیرہ ہو تو عام طور پر میڈیکل اسٹورز سے دوائیں خرید کر خود ہی علاج کرنے کی کوشش کی جاتی ہے۔ طبیعت بہتر نہ ہو تو ڈاکٹر سے رجوع کیا جاتا ہے۔ ڈاکٹر ابتدا میں کھانسی اور بخار ہی کی دوائیں دیتے رہتے ہیں۔ ٹی بی کے ٹیسٹ کی نوبت آتے آتے کئی ہفتے اور بعض اوقات کئی ماہ گزر جاتے ہیں۔ یوں ٹی بی کی تشخیص میں تاخیر ہوجاتی ہے۔

تشخیص کے بعد ٹی بی کا مؤثر علاج شرو ع ہونے میں بھی وقت صرف ہوتا ہے۔ بالخصوص متذکرہ بالا دو اقسام کی ٹی بی کی تشخیص اور پھر متعلقہ ادویہ کی تجویز کا مرحلہ آتے آتے مرض پھیل چکا ہوتا ہے۔ پھر یہ کہ فالو اپ کا کوئی مناسب نظام نہیں ہے۔ مریضوں سے رابطہ نہیں رکھا جاتا کہ وہ دوا پابندی سے لے رہے ہیں یا نہیں۔ پاکستان میں نیشنل ٹی بی کنٹرول پروگرام فعال ہے، اس کے باوجود ٹی بی کے حوالے سے صورت حال خراب تر ہوتی جارہی ہے۔ اس سے ظاہر ہوتا ہے کہ اس مرض پر قابو پانے کے لیے جامع اقدامات کرنے کی اشد ضرورت ہے۔
|کراچی:  ملک میں ٹی بی کے لگ بھگ ایک لاکھ اکیس ہزار مر یض سالانہ علاج کرانا چھوڑ دیتے ہیں جس سے نہ صرف ان مریضوں میں موجود ٹی بی کا وائرس مزاحمتی ہوجاتا ہے جب کہ ایسے مریض 10 صحت مند افراد تک ٹی بی کا مہلک مرض پھیلاسکتے ہیں۔

ٹی بی کنٹرول پروگرام سندھ کے ایڈیشنل ڈائریکٹر عبدالخالق ڈومکی نے ڈاؤ انسٹیٹیوٹ آف چیسٹ ڈیزیز کے زیرِاہتمام ورلڈ ٹی بی ڈے کے سلسلے میں منعقدہ سیمینار میں کہا کہ پاکستان ٹی بی کنٹرول پروگرام کے تحت2020 تک علاج سے فرار حاصل کرنے والے مریضوں کی تعداد 91 فیصد تک کم کرنے کا ہدف ہے جبکہ اس عرصے کے دوران مزاحمتی ٹی بی (ملٹی ڈرگ ریزسٹنٹ) کے کیسز کی تعداد سالانہ 5 فیصد کم کی جائے گی۔ ایک برس کے عرصے کے دوران سندھ میں ٹی بی کے 72ہزار مریضوں کا علاج کیا گیا۔

اس موقع پر ڈاؤ یونیورسٹی اوجھا کیمپس کے پرو وائس چانسلر پروفیسر ڈاکٹر محمد مسرور، انسٹیٹیوٹ کے ڈائریکٹر پروفیسر ڈاکٹر نثار احمد راؤ، ڈپٹی ڈائریکٹر ڈاکٹر ندیم، اسسٹنٹ پروفیسر ڈاکٹر سیف اللہ، ڈاکٹر عصمت آرا نے بھی خطاب کیا۔
سندھ ٹی بی کنٹرول پروگرام کے ایڈیشنل ڈائریکٹر عبدالخالق ڈومکی نے کہا کہ ٹی بی کا مرض صرف مریض کے لیے نہیں معاشرے کے لیے بھی خطرناک ہے اس مہلک مرض کو روکنا ہوگا ٹی بی سے پاک پاکستان ہمارا مشن ہے۔ ہمیں بھی دنیا کے کئی ملکوں کی طرح ٹی بی سے ہونے والی اموات کو روکنا ہوگا۔

ڈاؤ یونیورسٹی کے پرو وائس چانسلر پروفیسر ڈاکٹر محمد مسرور نے کہا کہ پاکستان میں فی لاکھ آبادی پر ٹی بی کے 268 نئے کیس سامنے آتے ہیں جبکہ 73 پہلے سے موجود ہوتے ہیں اس طرح مستقل موجود ٹی بی کے کیسز کی شرح 341 مریض فی لاکھ سالانہ ہے حکومت کی جانب سے علاج مفت ہونے کے باوجود لوگ توجہ نہیں دیتے انھوں نے کہا کہ رواں سال ٹی بی ڈے کی تھیم یہی ہے کہ ٹی بی سے پاک دنیا کے لیے رہنما تلاش کیے جائیں، رہنما تو وہی ہوتا ہے جو سب سے زیادہ کام کرتا ہے۔ اس لیے ہم سب کو ٹی بی کے خلاف بہت زیادہ کام کرنا ہوگا۔

پروفیسر ڈاکٹر محمد مسرور نے مزید کہا کہ ٹی بی کے ایک مریض کے علاج پر ساڑھے 6 لاکھ  سے 10 لاکھ روپے تک خرچ آتا ہے اوجھا انسٹیٹیوٹ آف چیسٹ ڈیزیز اور اس کے مختلف مراکز کی او پی ڈیز میں2017 کے دوران ایک لاکھ 14ہزار 36 مریض آئے جن میں سے41 ہزار 30 نئے کیس تھے جبکہ اس دوران لگ بھگ ساڑھے 3 ہزار مریضوں کو داخل کیا گیا اوجھا انسٹیٹیوٹ کی لیباریٹری صوبائی ریفرنس لیباریٹری کے طور پر مانی گئی ہے۔

قبل ازیں سیمینار کے شرکا نے پرووائس چانسلر ڈاکٹر محمد مسرورکی قیادت میں اوجھا چیسٹ انسٹیٹیوٹ سے ڈاؤ انٹرنیشنل میڈیکل کالج تک آگاہی واک کی شرکائے واک نے ہاتھوں میں ٹی بی کے خلاف آگہی کے بینرز اور پلے کارڈ اٹھا رکھے تھے۔
|نیویارک: امریکا کی اکیڈمی آف سائنسز کی رپورٹ کے مطابق پاکستان میں اینٹی بایوٹک ادویہ کے استعمال میں تشویش ناک حد تک اضافہ ہوا ہے۔

غیرملکی خبر رساں ادارے کے مطابق امریکا کی اکیڈمی آف سائنسز نے نئی رپورٹ میں انکشاف کیا ہے کہ 2000 اور 2015 کے درمیان دنیا بھر میں اینٹی بایوٹک ادویہ کے استعمال میں خطرناک حد تک اضافہ ہوا ہے اور اس تشویش ناک  اضافے کی وجہ پاکستان، بھارت، بنگلا دیش، انڈونیشیا، تھائی لینڈ، مراکش، فلپائن، ویتنام، مصر اور تیونس سمیت کم آمدنی والے ممالک میں ان ادویہ کے استعمال میں تیزرفتار اور غیر محتاط طریقے سے ہونے والا اضافہ ہے۔

دنیا کے 70 سے زائد ممالک میں ہونے والی اس نئی تحقیق میں اینٹی بایوٹک دواؤں کے استعمال میں اضافے کے حوالے سے پاکستان کو چین اور بھارت کے بعد تیسرے نمبر پر رکھا گیا ہے۔
رپورٹ کے مطابق پاکستان میں اینٹی بایوٹک ادویہ کے استعمال میں 65 فیصد اضافہ دیکھا گیا ہے۔ تحقیق کے مطابق 2000 میں اینٹی بایوٹکس کا سالانہ استعمال 80 کروڑ خوراکوں پر تھا، جو اب بڑھ کر ایک ارب 30 کروڑ خوراک سالانہ تک پہنچ چکا ہے۔ یہ پیش رفت لوگوں کی صحت پر منفی اثرات کے حوالے سے انتہائی تشویش ناک ہے۔

تحقیق پر کام کرنے والی 7 رکنی ٹیم کی سربراہی جانسن ہاپکنز اسکول آف میڈیسن کے اسسٹنٹ پروفیسر ایلی وائی کلائین نے کی۔ رپورٹ میں عالمی ماہرین ادویہ و صحت کا کہنا ہے کہ تیسری دنیا کے ممالک، خاص کر پاکستان اور بھارت میں ڈاکٹر کی اجازت کے بغیر بھی اینٹی بایوٹکس خریدی جا سکتی ہیں۔ مریض کی جانب سے اینٹی بایوٹکس کا ڈاکٹری نسخوں کے بغیر استعمال بھی ان کے استعمال میں اضافے کی ایک اہم وجہ ہے جب کہ ڈاکٹرز بھی بیماریوں سے نمٹنے کےلیے نہ صرف لاپروائی کا مظاہرہ کرتے ہیں بلکہ امراض کی تشخیص کیے بغیر ہی ایسے نسخے تجویز کردیتے ہیں۔

جیسے جیسے مریض ان اینٹی بایوٹک دواؤں کا استعمال کرتا جاتا ہے، بیماریوں کے خلاف یہ ادویہ بھی غیر موثر ہوتی جاتی ہیں۔ پاکستان میں مختلف بیماریوں کے خلاف اینٹی بایوٹکس غیر مؤثر ہوچکی ہیں۔ ملیریا، ڈینگی، دست، خسرہ، ہیپا ٹائٹس، آنتوں، پیٹ، سانس، جلد اور خون کی مختلف بیماریاں اینٹی بایوٹکس کے استعمال میں تشویش ناک اضافے کی اہم وجوہ میں شامل ہیں۔

اقوامِ متحدہ کے ذیلی ادارے عالمی ادارہ صحت (ڈبلیو ایچ او) کے جنیوا میں واقع دفتر میں اینٹی بایوٹک ادویہ کے خلاف مختلف بیماریوں کے جرثوموں میں مزاحمتی اثرات پر تحقیق کرنے والی ٹیکنیکل افسر ڈاکٹر سارہ پاؤلن کا کہنا ہے کہ پاکستان، بھارت، فلپائن، تھائی لینڈ، ویتنام اور انڈونیشیا سمیت مختلف نچلی اور درمیانی آمدنی والے ممالک کو اینٹی بایوٹک ادویہ کے تجویز کردہ ڈاکٹری نسخوں کے عمل کو قانون سازی کے ذریعے درست کرنا ہوگا۔

سارہ پاؤلن نے مزید کہا کہ امراض کے اسباب، خاص کر صاف پانی اور صفائی کی بہتر سہولیات کی فراہمی کےلیے لازمی اقدامات کرنا ہوں گے۔ اس کے علاوہ اینٹی بایوٹکس کے استعمال اور ان کے منفی اثرات کے حوالے سے بڑے پیمانے پر عوامی آگاہی پیدا کرنے کی بھی ضرورت ہے۔
|عالمی ادارۂ صحت کے مطابق دنیا کی پانچ فی صد آبادی یعنی سینتالیس کروڑ افراد ثقل سماعت کا شکار ہیں۔ ان میں سُننے کی صلاحیت سے یکسر محروم اور سماعت کی کمزوری کا شکار، دونوں طرح کے لوگ شامل ہیں۔ اس تعداد میں ساڑھے تین کروڑ بچے بھی شامل ہیں۔

عالمی ادارۂ صحت کے مطابق 2050ء تک ثقل سماعت کے شکار انسانوں کی تعداد نوّے کروڑ تک پہنچ جائے گی۔

حس سماعت سے محروم یا سمعی کمزوری میں مبتلا افراد کے لیے اُمید افزا خبر یہ ہے کہ سائنس دانوں نے ایک ایسا طریقہ وضع کرلیا ہے جس کے ذریعے کان کے انتہائی اندرونی حصے کی مرمت ممکن ہوسکتی ہے۔ اس طریقے کے ذریعے کان کے اندرونی حصے میں دوا پہنچا کر تباہ شدہ خلیات کو ٹھیک کیا جاسکے گا، چناں چہ متأثرہ فرد کی سماعت بحال ہونے کے قوی امکانات ہوں گے۔
سماعت کی بحالی کا یہ طریقہ امریکا کی سدرن کیلے فورنیا یونی ورسٹی کے ماہرین نے وضع کیا ہے۔ تحقیقی ٹیم کے رکن پروفیسر چارلس ای میک کین کہتے ہیں کہ ثقل سماعت سے سے جُڑے امراض میں سب سے اہم مسئلہ دوا کا کان کے انتہائی اندرونی حصے میں پہنچانا اور اسے مطلوبہ مقام پر ٹھہرائے رکھنا ہے تاکہ یہ اپنا کام کرسکے۔ پروفیسر چارلس کے مطابق کان کے اندرونی حصے میں مایع کا بہائو مستقل جاری رہتا ہے، یہی وجہ ہے کہ جب دوا جذب ہونے کے بعد اس مائع میں شامل ہوتی ہے تو یہ اسے بہا لے جاتا ہے۔ نئے طریقے میں اس کا تدارک کیا گیا ہے۔

امریکی یونی ورسٹی کے محققین کی ٹیم نے ابتدائی طور پر اس کے تجربات تجربہ گاہ میں حیوانی نسیجوں پر کیے ہیں۔ فی الحال اسے زندہ جانوروں یا انسانوں پر نہیں آزمایا گیا۔ تاہم سائنس دانوں کا کہنا ہے کہ حیوانی نسیجوں کے خلیات اور ان کے اندرکارفرما مختلف نظام انسانی خلیوں اور ان کے نظاموں سے مشابہت رکھتے ہیں چناں چہ یہ تیکنیک انسانوں اور حیوانوں میں کام یاب ہوسکتی ہے۔ سائنس دانوں کے مطابق اگلے مرحلے میں اس تیکنیک کو سماعت سے محرومی کا شکار جانوروں اور انسانوں پر آزمایا جائے گا۔

کان کے انتہائی اندرونی حصے میں دوا پہنچانے کے نئے طریقے کے ذریعے دوا کان کے پیچ در پیچ جوف میں پہنچائے گی جسے cochlea یا کن گھونگا کہا جاتا ہے، کیوں کہ اس کی ساخت گھونگے جیسی ہوتی ہے۔ اس حصے میں انتہائی حساس خلیات ہوتے ہیں جو صورتی ارتعاشات دماغ کو منتقل کرتے ہیں۔

انسان کی عمر بڑھنے کے ساتھ ساتھ روئیں نما یہ حسی خلیات اور ان کے ارتعاشات کو منتقل کرنے والے نیورون کا باہمی ربط کمزور پڑتا چلاجاتا ہے اور بالآخر ٹوٹ جاتا ہے۔ اس کے نتیجے میں انسان سماعت سے محروم ہوجاتا ہے۔سائنس دانوں نے پروٹین سے مشابہ مالیکیول کے ساتھ بایوفاسفونیٹ نامی دوا نیورون تک پہنچائی۔ اس دوا کے ردعمل میں نیورون اور حسی خلیات کا درمیانی ربط بحال ہوگیا۔ پروفیسر چارلس ای میک کین کے مطابق اس کام یابی سے سماعت سے محروم افراد کے علاج کی امید پیدا ہوگئی ہے۔
|کئی افراد کو غذا نگلنے میں دشواری پیش آتی ہے۔ کچھ لوگ مخصوص مشروبات یا غذائیں نگلنے میں دقت محسوس کرتے ہیں جب کہ کچھ سرے سے نگل ہی نہیں پاتے۔ یہ دراصل ایک مرض ہے جسے طبی اصطلاح میں Dysphagia کہا جاتا ہے۔

کھاتے یا پیتے ہوئے بار بار پھندا لگنا، کھانسی ہونا، اُبکائی کے ساتھ خوراک کا منھ یا ناک کے راستے باہر آجانا، یہ احساس کہ نگلی گئی غذا حلق یا سینے میں پھنس گئی ہے، بار بار تھوک یا رال کا آنا بھی Dysphagia کی علامات میں شامل ہیں۔ اگر یہ مرض پرانا ہوجائے تو پھر متأثرہ فرد جسمانی طور پر کمزور ہوجاتا ہے اور اسے بار بار سینے میں انفیکشن کا بھی سامنا رہتا ہے۔

غذا نگلنے میں مشکل کیوں پیش آتی ہے؟
٭عام طور پر اس کی وجہ کوئی دوسرا مرض یا طبی کیفیت بنتی ہے۔ مثال کے طور پر اسٹروک، سر کی چوٹ، دماغی خلل، منھ یا غذا کی نالے کے سرطان کی وجہ سے اعصابی نظام کا متأثر ہوجانا، دماغی رسولی وغیرہ۔

٭ gastro-oesophageal reflux disease ( GORD ) بھی نگلنے میں مشکل کا سبب بنتی ہے۔ اس مرض میں معدے میں موجود تیزابی مادّے اوپر کی طرف سفر کرتے ہوئے غذا کی نالی میں پہنچ جاتے ہیں۔

٭جن بچوں میں سیکھنے کی صلاحیتیں پیدائشی طور پر کمزور ہوتی ہیں، انھیں بھی غذا نگلنے میں مشکل پیش آتی ہے۔

٭ عمر بڑھنے کے ساتھ ساتھ نگلنے کے عمل میں حصہ لینے والے عضلات کمزور پڑجاتے ہیں۔ یہی وجہ ہے کہ عمر رسیدہ افراد اس کیفیت کا زیادہ شکار ہوتے ہیں۔

٭پھیپھڑوں کے مختلف امراض میں مبتلا افراد بھی خوراک نگلنے میں دقت محسوس کرتے ہیں۔

٭بعض اوقات سر اور گردن کی سرجری کے نتیجے میں ہونے والی پیچیدگیاں بھی Dysphagia کا سبب بن جاتی ہے۔

تشخیص کیسے ہوتی ہے؟

اگر آپ کو خوراک نگلنے میں مشکل پیش آرہی ہے تو پھر بلاتاخیر ڈاکٹر سے رجوع کریں۔ وہ ابتدائی تشخیص کے بعد آپ کے مزید ٹیسٹ تجویز کرسکتا ہے۔ نگلنے میں دشواری کیوں ہورہی ہے؟ اس بات کا حتمی طور پر تعین ہونے کے بعد آپ کو علاج کے لیے ای این ٹی اسپشلسٹ، اسپیچ اینڈ لینگویج تھراپسٹ، نیورلوجسٹ، گیسٹرواینٹرولوجسٹ( ماہر امراض معدہ اور آنت )، اور بڑھاپے کے امراض کے ماہر سے رجوع کرنے کے لیے کہا جاسکتا ہے۔

علاج کے مختلف طریقے

Dysphagia کے علاج کا انحصار اس کی وجہ اور قسم پر ہوتا ہے۔ Dysphagia کی قسم کا تعین متأثرہ فرد کی نگلنے کی صلاحیت اور غذائی نالی کی جانچ کے بعد کیا جاتا ہے۔ جب یہ تعین ہوجاتا ہے کہ نگلنے میں مشکل کس وجہ سے پیش آرہی ہے تو پھر علاج کیا جاتا ہے۔ اس مرض یا کیفیت میں مبتلا بیشتر افراد کی شکایت وقت کے ساتھ ساتھ مکمل یا جزوی طور پر رفع ہوجاتی ہے تاہم بعض افراد کو مطلق افاقہ نہیں ہوتا۔ Dysphagia کے علاج کے لیے کئی طریقے اپنائے جاتے ہیں:

٭ اسپیچ اور لینگویج تھراپی کے ماہر متأثرہ فرد کو نگلنے کا طریقہ سکھاتے ہیں۔

٭ غذا میں تبدیلی کروائی جاتی ہے، یعنی بدل بدل کر غذائیں کھانے کی ہدایت کی جاتی ہے۔

٭ٹیوب کے ذریعے ناک کے راستے سے معدے میں سیال خوراک منتقل کی جاتی ہے۔

٭ سرجری کے ذریعے تنگ غذائی نالی کو کشادہ کیا جاتا ہے۔

 Dysphagia سےجُڑی پیچیدگیاں

یہ کیفیت بعض اوقات مزید مسائل کو جنم دے سکتی ہے۔ سب سے عام مسئلہ کچھ کھاتے ہوئے پھندا لگ جانا اور کھانسی کا شروع ہوجانا ہے۔ اس کی وجہ یہ ہے کہ خوراک نگلتے ہوئے سانس کی نالی کی سمت چلی جاتی ہے جس کی وجہ سے سانس رکنے لگتا ہے اور پھندا لگ جانا ہے۔ جب بار بار اس صورت حال کا سامنا ہو تو پھر متأثرہ فرد کو کچھ کھانے پینے سے خوف محسوس ہونے لگتا ہے۔ وہ ممکنہ حد تک کھانے پینے سے گریز کرتا ہے جس کے نتیجے میں اس کا جسم غذا اور پانی کی کمی کا شکار ہوجاتا ہے۔ کچھ افراد کو بار بار سینے کا انفیکشن مثلاً نمونیاہوجاتا ہے۔

Dysphagia کا اثر فرد کے معیار زندگی پر بھی پڑتا ہے۔ غذا نگلنے میں مشکل اور کچھ کھاتے پینے کے دوران پھندا لگ جانے کا خوف اسے سماجی تقاریب میں شرکت سے مانع رکھتا ہے، نتیجتاً اس کی سماجی زندگی محدود ہوتی چلی جاتی ہے۔
|برمنگھم: سائیکل چلانے کی عادت ہمارے معاشرے سے ختم ہوتی جارہی ہے لیکن اب ماہرین نے کہا ہے کہ سائیکل چلانے سے بہتر کوئی ورزش نہیں اور یہ بڑھاپے سے بھی دور رکھتی ہے۔

ایک مطالعے میں شوقیہ سائیکل چلانے والوں کا باقاعدہ ورزش نہ کرنے والوں سے موازنہ کیا گیا ہے۔ اس سے انکشاف ہوا ہے کہ سائیکل چلانے کا عمل پٹھوں اور ہڈیوں کو مضبوط رکھتا ہے اور بڑھاپے کے باوجود بھی جسم کی چکنائیوں اور کولیسٹرول کو ایک خاص حد میں رکھنے میں مددگار ہوتا ہے۔ اس کے علاوہ مردوں میں سائیکل چلانے کی عادت ان کے خاص ہارمون ٹیسٹوسٹیرون کی مقدار بھی بلند رکھتی ہے۔

ایک اور حیرت انگیز بات یہ بھی سامنے آئی ہے کہ سائیکلنگ کے مثبت اثرات امنیاتی نظام (امیون سسٹم) تک پہنچتے ہیں جو ہمارے جسم میں بیماریوں سے لڑنے والا فطری نظام بھی ہے۔
طبی معلومات کے مطابق ہمارے جسم میں ایک خاص غدہ ( گلینڈ) یعنی تھائمس 20 سال کے بعد سے سکڑنا شروع ہوجاتا ہے۔ اس کا کام خاص امنیاتی خلیات ٹی سیلز بنانا ہوتا ہے۔ لیکن باقاعدہ سائیکل چلانے والوں میں تھائمس سکڑتا نہیں اور وہ جوانوں کی طرح بڑھاپے میں بھی ٹی سیلز بناتا رہتا ہے۔

یونیورسٹی آف برمنگھم میں بڑھاپے اور اندرونی سوزش کے انسٹی ٹیوٹ کے سربراہ پروفیسر جینٹ لارڈ کہتے ہیں: ’سائیکل چلانے سے بہتر کوئی ورزش نہیں۔ اب سے 4000 سال قبل بقراط نے ورزش کو بہترین دوا قرار دیا تھا جسے آج فراموش کردیا گیا ہے۔‘

پروفیسرلارڈ نے کہا کہ ہماری تحقیق بتاتی ہے کہ باقاعدہ ورزش بڑھاپے میں ہمارے کئی مسائل حل کرسکتی ہے۔ ہم زیادہ عرصے تک زندہ تو رہ رہے ہیں لیکن اس دوران ہماری صحت تباہ ہوجاتی ہے اور بیماریوں میں گھر جاتے ہیں۔

پروفیسر جینٹ لارڈ  کے ساتھیوں نے اپنے مطالعے میں ورزش نہ کرنے والے افراد کو دو گروہوں میں تقسیم کیا جن میں سے 57 سے 80 برس کے 75 صحت مند افراد اور 20 سے 36 برس کے 55 نوجوان شامل تھے۔ اس سے ظاہر ہوا کہ سائیکل چلانا بجائے خود ایک بہترین ورزش ہے۔

باقاعدہ سائیکل چلانے والوں کا بڑھاپا بہت حد تک بیماریوں سے پاک رہ سکتا ہے بشرطیکہ وہ اسے جاری رکھیں۔ سائیکل چلانے کا عمل قدرتی طور پر بدن کو کئی امراض سے دور رکھنے میں مدد دیتا ہے۔ یہ اہم تحقیق ایجنگ سیل نامی ریسرچ جرنل میں شائع ہوئی ہے۔
|بوسٹن: اب پاکستان میں بھی مگر ناشپتی (ایواکیڈو) دستیاب ہے جسے اس کے کئی فوائد کی وجہ سے اب ’سپرفوڈ‘ قرار دیا گیا ہے۔ ایک تحقیق سے معلوم ہوا ہے کہ ایواکیڈو دماغی صحت اور افعال کےلیے بھی بہت مفید ہے۔

غذائی ماہرین ایک عرصے سے کہہ رہے ہیں کہ ایواکیڈو غذائیت سے بھرپور ایسا پھل ہے جس میں صحت کےلیے مفید غیر سیرشدہ چکنائیاں ہوتی ہیں جن میں اومیگا تھری بکثرت شامل ہوتا ہے۔ اب امریکا میں ٹفٹس یونیورسٹی میں ایک تحقیق سے معلوم ہوا ہے کہ عمر رسیدہ افراد میں ایواکیڈو دماغی کارکردگی بہتر بناتے ہیں۔

ٹفٹس یونیورسٹی کے ماہرین نے مطالعے کے لیے 50 سال سے زیادہ عمر کے 40 صحت مند افراد کو بھرتی کیا اور انہیں چھ ماہ تک روزانہ ایک تازہ پھل کھلایا۔ کچھ ہی روز بعد معلوم ہوا کہ ایواکیڈو کھانے والے افراد کی یادداشت بہتر ہوئی اور وہ اپنے مسائل بہتر طور پر حل کرنے کے قابل ہوگئے۔
علاوہ ازیں ان کی آنکھوں میں کیراٹینوئیڈ اینٹی آکسیڈنٹ لیوٹین کی مقدار بھی 25 فیصد بڑھ گئی جو انسانی بصارت کو بہتر کرتی ہے۔ اس مطالعے میں شریک افراد کا 6 ماہ تک جائزہ لیا گیا اور روایتی و غیر روایتی طریقوں سے ان کے کئی ٹیسٹ بھی لیے گئے تھے۔ ان کی بدولت آنکھوں میں لیوٹین کی مقدار اور دماغی افعال میں بہتری کو نوٹ کیا گیا۔

دوسری جانب اسی عمر کے کنٹرولڈ گروپ کو یہ پھل نہیں دیا گیا اور ان میں ایسی کوئی مثبت تبدیلیاں نوٹ نہیں کی گئیں۔

تقریباً ہر طرح کی سبزیوں اور پھلوں میں ایک رنگ دار جزو (پگمنٹ) لیوٹین پایا جاتا ہے جو نہ صرف آنکھوں کی حفاظت کرتا ہے بلکہ دماغی صلاحیت، یادداشت اور اکتساب میں بھی اہم کردار ادا کرتا ہے۔ اس کے علاوہ یہ بدن میں سوزش کم کرتا ہے اور اینٹی آکسیڈنٹس خواص رکھتا ہے۔

اس تحقیق سے ایک اور دلچسپ بات بھی سامنے آئی ہے کہ آنکھوں کی بہتری دماغی صلاحیت پر بھی اثرات ہوتی ہے۔ ماہرین کا اصرار ہے کہ اگر کوئی آنکھوں میں لیوٹین بڑھانے کی گولیاں یا سپلیمنٹ کھارہا ہے تو وہ اسے چھوڑ کر ایواکیڈو پھل پر انحصار کرے کیونکہ یہ سب سے مؤثر عمل ہے۔

امریکا میں ہسپانوی آبادی رغبت سے ایواکیڈو کھاتی ہے اور پورے امریکا میں ان کی اوسط عمر زیادہ نوٹ کی گئے ہے اور آنکھوں کے امراض بھی ان میں کم کم رونما ہوتے ہیں۔
|لندن: اپنی خوشبو، تاثیر اور فوائد کی وجہ سے لیموں پوری دنیا میں وافر استعمال کیا جاتا ہے لیکن حالیہ تحقیق نے اس کی افادیت مزید دو چند کردی ہے۔

ماہرین کے مطابق اس میں ایک درجن سے زائد ایسے اجزا ہیں جو کئی طرح کے سرطان (کینسر) کو روکتے ہیں یا ان کے علاج میں استعمال ہوسکتے ہیں۔ اس کے علاوہ لیموں کے چھلکوں میں بھی اینٹی کینسر اجزا پائے جاتے ہیں۔

لیموں کے چھلکے میں جسم کے قدرتی دفاعی (امنیاتی) نظام کو مضبوط کرنے کی صلاحیت ہوتی ہے۔ اس طرح انسانی جسم کینسر جیسے مرض سے لڑنے کے قابل ہوجاتا ہے۔ ماہرین کے مطابق بقیہ لیموں میں 22 ایسے اجزا مل چکے ہیں جو کسی نہ کسی طرح سرطان کو ناکام بناتے ہیں۔
لیموں ٹرپینس سے مالامال ہے جن میں سب سے قابلِ ذکر ڈی لیمونین ہے جو کینسر سے بچاتا ہے اور اسے دور کرنے کی صلاحیت بھی رکھتا ہے۔ اس ضمن میں یونیورسٹی آف ایریزونا کے کینسر سینٹر نے ایک چھوٹی سی تحقیق کی ہے۔ اس مطالعے میں 43 ایسی خواتین کو شامل کیا گیا تھا جن میں کچھ عرصے قبل چھاتی (بریسٹ) کے سرطان کی شناخت ہوئی تھی۔ سرجری سے 2 سے 6 ہفتے قبل انہیں روزانہ دو گرام ڈی لیمونین کی مقدار دی گئی تھی۔
|فالج ایک ایسا مرض ہے جو جسم کے کسی حصے کو مفلوج ہی نہیں کرتا بلکہ موت کا باعث بھی بن سکتا ہے۔

فالج کا حملہ اس وقت ہوتا ہے جب دماغ کو خون پہنچانے والی کسی شریان کا راستہ بند ہو جائے۔تب خون اور آکسیجن نہ ملنے سے دماغ کام کرنا چھوڑ دیتا ہے ۔ فالج کسی بھی عمر کے فرد کو ہدف بنا سکتا ہے جس کی وجہ آج کا طرز زندگی ہے۔ وہ فشار خون بڑھا کر اس جان لیوا مرض کا خطرہ بڑھا دیتا ہے۔

فالج کی علامات میں شدید سردرد، سرچکرانا، بینائی میں تبدیلی یا دھندلاہٹ، بولنے میں مشکلات، جسم میں سننسی کی لہر دوڑنا وغیرہ شامل ہیں۔ خوش قسمتی سے انسان اپنے طرز زندگی میں کچھ تبدیلیاں لاکر فالج کا خطرہ کافی حد تک کم کرسکتا ہے جو درج ذیل ہیں۔
نمک کا کم استعمال
امریکن ہارٹ ایسوسی ایشن کا کہنا ہے کہ ہمیں روزانہ آدھ چمچہ نمک استعمال کرنا چاہیے۔ بیشتر افراد مگر زیادہ مقدار میں نمک استعمال کرتے ہیں۔ نمک بلڈ پریشر بڑھاتا ہے جو فالج کا خطرہ بڑھانے والا اہم ترین عنصر ہے۔ جو لوگ غذا میں نمک کا بہت زیادہ استعمال کریں، ان میں فالج کا خطرہ دوگنا بڑھ جاتا ہے۔

ایک سیب روزانہ
جولوگ سفید رنگ کے پھلوں اور سبزیوں کا روزانہ استعمال کریں (171 گرام سے زیادہ) ان میں فالج کا خطرہ 52 فیصد کم ہوسکتا ہے۔ دراصل سیب اور ناشپاتی فائبر اور سوجن سے لڑنے والے اینٹی آکسائیڈنٹ سے بھرپور ہوتے ہیں۔ کیلے، گوبھی، کھیرے، لہسن اور پیاز وغیرہ بھی اس حوالے سے فائدہ مند ہیں۔

ٹماٹر کھائیے
لائیکوپین نامی اینٹی آکسائیڈنٹ ٹماٹر کو سرخ رنگ دیتا ہے۔ جن افراد کے خون میں لائیکوپین کی مقدار زیادہ ہو ان میں کسی بھی قسم کے فالج کا خطرہ 55 فیصد کم ہوتا ہے۔

پسینہ بہائیے
ورزش کرنا بھی فالج کا خطرہ کم کرنے کا ایک بہترین ذیعہ ہے۔ورزش سے جسمانی وزن معمول پر رہتا ہے۔

چاکلیٹ
چاکلیٹ میں موجود کوکا فلیونوئڈز اور اینٹی آکسائیڈنٹس سے بھرپور ہوتا ہے۔یہ خون کی شریانوں کو ہونے والے نقصان سے لڑنے اور خون کے لوتھڑے بننے کی روک تھام کرتے ہیں جو فالج کا باعث بن سکتے ہیں۔

ذہنی تشویش اور ڈپریشن
ڈپریشن ایسی چیز ہے جو فالج کے خطرے پر اثرانداز ہوتی ہے۔ ایک تحقیق کے مطابق معمولی ذہنی پریشانی اور مایوسی بھی خون کی شریانوں سے متعلق امراض سے موت کا خطرہ بڑھا دیتے ہیں۔ لہٰذا ذہنی تشویش اور ڈپریشن سے بچئے۔

ادویات کا استعمال
کچھ عام ادویات بھی فالج کا خطرہ بڑھانے کا باعث بنتی ہیں۔ ان میں بروفین، جوڑوں کے درد میں کمی لانے والی اور مانع حمل ادویات شامل ہیں۔

دانتوں کا خیال
صحت مند دانت دل اور دماغ کو بھی صحت مند رکھتے ہیں۔خراب مسوڑھے بیکٹریا کی تعداد بڑھنے کا باعث بنتے ہیں جو دل کی شریانوں پر حملہ کرکے خون کی روانی روک دیتے ہیں۔ لہٰذا اپنے دانتوں کی صفائی کا خیال رکھیں اور فالج سے بچ جائیے۔

تمباکو نوشی سے گریز
اگر آپ تمباکو نوشی کرتے ہیں تو سیگریٹ کو بجھا دیں کیونکہ یہ عادت فالج کی دونوں اقسام کا خطرہ 2 سے 4 گنا تک بڑھا دیتی ہے۔

بلڈ پریشر
معمول کے بلڈ پریشر میں کمی پر نظر رکھنا بھی فالج کی روک تھام کے لیے مفید ثابت ہوتا ہے۔ ایک تحقیق میں یہ بات سامنے آئی کہ بلڈ پریشر میں معمولی اضافہ یا کمی بھی فالج کے خطرے کو 55 فیصد سے 79 فیصد تک بڑھا سکتا ہے۔ بلڈ پریشر کو کنٹرول کرنے کے لیے روزانہ ورزش، صحت بخش غذا، جسمانی وزن میں معمولی کمی، تمباکو نوشی سے گریز وغیرہ مددگار ثابت ہوسکتے ہیں۔
|واشنگٹن: یونیورسٹی آف واشنگٹن کے ماہرین نے قدرتی اجزا سے بھرپور ایک نیچرل پراڈکٹ پر مشتمل ٹوتھ پیسٹ بنایا ہے جو روزمرہ کی بنیاد پر دانتوں میں جوف (کیویٹی) بننے کا عمل روکتا ہے اور دانتوں کے سخت حصے یعنی اینامل کو فروغ دیتا ہے۔

یونیورسٹی کے پروفیسر محمت ساریکایا اور ان کے ساتھیوں نے ایک خاص پروٹین ایملوجینن سے پیپٹائڈز (امائنوایسڈز کی چھوٹی زنجیروں) کو اخذ کرکے اس سے ایک ٹوتھ پیسٹ تیار کیا ہے۔ واضح رہے کہ ایملوجینن پروٹین دانتوں کے سخت حصے اینامل کی تشکیل میں بہت اہم کردار ادا کرتے ہیں۔

اس طرح ٹوتھ پیسٹ میں موجود قدرتی پیپٹائڈز ایک جانب تو دانتوں کی سطح سے چپک جاتے ہیں تو دوسری جانب وہ کیلشیئم اور فاسفیٹ آئن خارج کرتے رہتے ہیں۔ اس طرح دانتوں میں بننے والے سوراخوں کو ابتدائی کیفیت میں بھرا جاسکتا ہے اور ایک طرح سے دانتوں پر اینامل کی پرت چڑھتی رہتی ہے۔ اس کے علاوہ دانتوں میں موجود اینامل کی بھی حفاظت ہوتی رہتی ہے۔
لیبارٹری میں کئے گئے تجربات سے معلوم ہوا کہ جب جب ٹوتھ پیسٹ لگائی جائے تو اس سے ہر بار دانتوں پر 10 سے 50 مائیکرو میٹر اینامل کی ایک تہہ چڑھ جاتی ہے۔ توقع ہے کہ اس ٹیکنالوجی کے تجارتی پیمانے پر فروغ کے بعد اسے روزمرہ استعمال کے ٹوتھ پیسٹ میں ڈھالنا ممکن ہوگا جو بچوں اور بوڑھوں دونوں کے لیے یکساں طور پر مفید ثابت ہوگا۔

اس ایجاد پر دندان سازوں نے بھی خوشی کا اظہار کرتے ہوئے کہا ہے کہ پیپٹائڈز دانتوں کی حفاظت کا ایک مختلف طریقہ ثابت ہوسکتے ہیں۔ یہ عمل بہت سادہ ہے اور یہ دانتوں کی حفاظت کی تمام مصنوعات کو پیچھے چھوڑ سکتا ہے۔
|لندن: سائنس دانوں کا کہنا ہے کہ پیٹ پر جمع ہونے والی چربی کا سبب بننے والا جین KLF 14 ہی دراصل ذیابیطس قسم دوم (ٹائپ 2) کا ذمہ دار ہے۔

آکسفورڈ یونیورسٹی سے تعلق رکھنے والی تحقیقی ٹیم نے انکشاف کیا ہے کہ ذیابیطس قسم دوم کی وجہ بننے والا جین دریافت کرلیا گیا ہے۔ یہ جین KLF 14 کہلاتا ہے جو پیٹ میں چربی جمع کرنے کا بھی ذمہ دار ہے اور اسی جین کی وجہ سے ذیابیطس کے مرض میں مبتلا ہونے کے امکانات بڑھ جاتے ہیں۔

سائنسی جریدے نیچر جنیٹکس میں شائع شدہ رپورٹ کے مرکزی مصنف اور آکسفورڈ یونیورسٹی کے پروفیسر مارک مکارتھی نے بتایا ہے کہ KLF 14 مردوں میں فالتو چربی کو پیٹ میں جمع کرتا ہے جب کہ خواتین میں یہی جین کمر سے نچلے حصے میں چربی رکھتا ہے اور یہی چربی ذیابیطس کا باعث بنتی ہے۔ تاہم  مرد و عورت میں جسم کے دیگر حصوں میں جمع ہونے والی چربی ذیابیطس کا باعث نہیں بنتی اور نہ ان حصوں میں چربی جمع ہونے کا ذمہ دار جین KLF 14 ہے۔ اگر اس جین کا تجزیاتی مطالعہ کیا جائے تو ذیابیطس جیسے موذی مرض پر قابو پایا جا سکتا ہے۔
فربہ ہونا اور بالخصوص بڑھا ہوا پیٹ ذیابیطس کے بڑے خدشات میں شامل ہیں تاہم وزن کو اعتدال میں رکھنے، متوازن غذا کے استعمال، باقاعدہ ورزش اور طرز زندگی میں معمولی تبدیلی سے ان خدشات کو کم کیا جا سکتا ہے۔ پاکستان سمیت دنیا بھر میں ذیابیطس کا مرض تیزی سے پھیلتا جارہا ہے اور بڑی عمر میں شرح اموات کی سب سے بڑی وجہ بھی یہی مرض ہے جو دل، گردے، دانت اور آنکھوں کے امراض کا سبب بھی بنتا ہے۔
|گرمی کے موسم کا آغاز پوری آب و تاب سے ہو چکا ہے۔

یہ موسم ایک تو جسم میں پانی کی کمی پیدا کرتا ہے اور دوسرے اس موسم میں شدید گرمی اور پسینے کی وجہ سے جسم میں نمکیات کا توازن بھی قائم نہیں رہ پاتا۔ اس کے ساتھ ساتھ جسمانی کم زوری کی شکایت بھی پیدا ہو جاتی ہے۔ لیکن اگر اس موسم میں ہلکی پھکی صحت بخش غذائیں اور مشروبات استعمال کیے جائیں تو پانی کی کمی کے ساتھ ساتھ جسم کی توانائی کو بھی برقرار رکھا جاسکتا ہے۔

ناشتے میں پراٹھے کے بجائے سبزی کے سینڈوچ یا پین کیکس لیے جاسکتے ہیں۔ دوپہر کے لیے مونگ کی دال اور آلو کی بھجیا تیار کرسکتے ہیں۔ اس کے ساتھ سلاد کو  اپنے کھانے میں ضرور شامل کرنا ہوگا۔ پودینے کی چٹنی ہاضمے کے لیے بہت ضروری ہے، اس کو دوپہر کے کھانے کے مینو میں سر فہرست رکھیں۔ رات کے لیے چکن اور چاول تیار کیے جاسکتے ہیں۔ گرمی میں چاول کئی طریقوں سے پکائے استعمال کیے جاسکتے ہیں۔
دال اور سبزی  کے ساتھ چاول کی لذت دگنی ہوجاتی ہے۔ چاول اور سبزیوں کا سوپ بھی مفید رہتا ہے۔ پہلے مرغی کی یخنی بنالیں پھر اس ابلے چاول ڈال کر ہلکا سا پکالیں اور اس میں سبزیاں جو آپ کو پسند ہوں،  جیسے شملہ مرچ، ٹماٹر، بند گوبھی ڈال کر اوپر سے کالی مرچ اور زیرہ ڈال کر کھائیں۔ لذت دوبالا ہوجائے گی۔  اسی طرح اس موسم میں سیاہ یا کالے چنے صحت کے لیے بہت فائدہ مند ہیں۔

سیاہ چنے ابال لیں اور ان میں سلاد کے پتے، ہری مرچ، ہر ا دھنیا، پیاز، کھیرا، لیموں کا رس، دہی اور زیرہ شامل کر نے بعد ایک چمچہ نمک، مرچ ڈال کر اچھی طرح یکجا کرلیں۔ یہ چاٹ گرمی کے موسم میں ٹھنڈی اور مزے دار لگتی ہے ۔

کچی سبزیوں میں حیاتین اور معدنی نمک بھی ہوتا ہے۔ کھیرا گرمی کی شدت کو کم کرتا ہے۔ ٹماٹر فولاد اور کیلشیم کے حصول کا بہت اچھا ذریعہ  ہے۔ سبز دھنیا دماغ کی کم زوری کو دور کرتا ہے۔ مولی خون میں یورک ایسڈ کی مقدار کو متوازن رکھتی ہے۔ چقندر دل کے امراض کے لیے مفید ہے۔

سلاد میں پیاز ضرور شامل کریں، اس سے نہ صرف آپ کو بھوک لگتی ہے بلکہ کھانے کے ہاضمے میں بھی مدد ملتی ہے اور اس کے علاوہ قبض بھی دور کرتی ہے۔ اگر سلاد میں پھلوں کو بھی شامل کرلیا جائے تو پھر تو سونے پر سہاگا والا کام ہو جائے گا۔ تربوز، آڑو، آم ،خوبانی اور امرود نہ صرف جسم کو توانائی دیتے ہیں، بلکہ معدے اور جگر کی گرمی کا خاتمہ بھی کرتے ہیں۔گرمی میں ٹھنڈا تربوز کھانا صحت کے لیے بہت ہی زیادہ مفید ہے۔

اسی طرح دہی دگنی غذائیت کا حامل ہے۔ گرمی میں دہی سے لسی اور رائتا بنایا جاتا ہے۔ دہی میں پروٹین، کیلشیم اور کیلوریز کی وافر مقدار ہوتی ہے۔ اس موسم میں آلو، کدو، لوکی اور دیگر سبزیوں کا رائتا بھی بنایا جاتا ہے۔

اس موسم میں املی کا رس کھانے میں استعمال کرنے سے لذت دوبالا ہوجاتی ہے۔ اس کے ساتھ ساتھ  شربت بنانے میں بھی املی بہت فائدہ مند ثابت ہوتی ہے۔ اس کی چٹنی بھی تیار کرکے محفوظ کرلی جاتی ہے۔ آلو بخارا بھی موسمی تقاضوں کو پورا کرتا ہے اور اس موسم کے مضر اثرات سے بچاتا ہے۔ آلو بخارے کی چٹنی اور مربا استعمال کرنے سے سر کا درد ختم ہوتا ہے اور قے کی شکایت بھی کم ہوتی ہے۔

گرمی میں فالسہ دل کی گھبراہٹ اور پیاس کی شدت کو دور کرے ٹھنڈک پیدا کرتا ہے۔ کچا یا بہت پکا ہوا فالسہ نقصان دہ ہوتا ہے۔ دھوپ میں گھر سے باہر نکلتے ہوئے منہ میں ایک الائچی رکھ لیں۔ اس کے علاوہ الائچی کا شربت بھی گرمی کی شدت کو کم کرتا ہے۔

صندل ایک مہکتا ہوا مشروب ہے۔ یہ طبیعت میں تازگی پیدا کرتا ہے اور روح کو فرحت بخشتا ہے۔ آدھا کلو گلاب کا عرق اور آدھا کلو صندل لے کر پکالیں اور اچھی طرح چھان لیں۔ چینی اور پانی شیرہ بنا کر اس میں صندل کا پانی ڈال کر ہلکی آنچ پر پکالیں پھر ٹھنڈا کر رکھ لیں یہ گرمی کے لیے بہترین شربت ہے۔ آپ گرمی کی شدت کو اپنے دسترخوان پر لذیذ اور صحت بخش غذائیں سجا کر کافی حد تک کم کرسکتی ہیں۔ ابھی سے ان کی تیاری شروع کر دیں۔
|ہماری خواتین ڈائٹ کنٹرول کے نام پر آج کل ہر چیز شوگر فری استعمال کررہی ہیں۔ ہمیں دیکھنا ہوگا کہ کیا واقعی وہ صحیح ہیں یا پھر یہ صرف فیشن اور اسٹیٹس ہے۔

خواتین کا عام خیال یہ ہے کہ شکر، گڑ یا رس سے تیار اشیا ہی میں ہی شوگر ہوتی ہے، لیکن ایسا نہیں ہے۔ حقیقت یہ ہے کہ شکر کم یا زیادہ مقدار میں تقریباً تمام اناجوں، دالوں، سبزیوں، پھلوں اور میووں کے علاوہ ڈیری کی مصنوعات میں بھی ہوتی ہے جو اچھے اور برے کولیسٹرول کی طرح ہوتی ہے، جب کہ خالص شکر اور گڑ کا استعمال اور بہت زیادہ استعمال مضر صحت ہوسکتا ہے۔

خواتین کی زندگی میں مٹھاس لازمی جزو ہے۔ سال گرہ ہو یا شادی کی سال گرہ، منگنی ہو یا شادی یا پھر کوئی تہوار یا خوشی کا کوئی موقع، منہ میٹھا کرانے کی روایت بہت قدیم ہے۔ مردوں کے مقابلے میں ویسے بھی خواتین میٹھے کی زیادہ رسیا ہوتی ہیں، لیکن ہر چیز کی طرح میٹھا بھی اعتدال میں لینا ضروری ہے۔ شوگر اور مٹاپے میں مبتلا خواتین اس مرض سے بچنے کے لیے ضرورتاً اور دبلا ہونے کے خبط میں مبتلا خواتین شوگر فری اشیا کا استعمال فیشن اور اسٹیٹس سمبل کے طور پر کر رہی ہیں۔
پھیکی چائے، کافی، اور پھیکا دودھ یا اس میں مصنوعی شوگر کی گولیاں ڈال کر استعمال کرتی ہیں۔ خواتین کے ساتھ لڑکیاں بھی شوگر فری اشیا کی شوقین ہوگئی ہیں۔ شوگر اور مٹاپے میں مبتلا خواتین شوگر فری اشیا کا ٹیگ دیکھتے ہی بغیر تصدیق کہ اس میں کتنی شوگر یا کیلوریز ہیں، ان پر یوں جھپٹ پڑتی ہیں کہ گویا یہ عنقا ہونے جا رہی ہوں۔ یہی حال ڈائٹنگ کے خبط میں مبتلا خواتین کا ہے۔

دبلی پتلی اسمارٹ خواتین مختلف محفلوں میں شوگر فری کے الفاظ ہی پڑھنے پر اکتفا کرتی ہیں اور وہاں موجود لوازمات سے کام چلالیتی ہیں۔ وہ یہ نہیں جانتیں کہ شوگر فری اشیا کو میٹھا کرنے کے لیے جو کیمیائی مادہ استعمال کیا جاتا ہے، وہ خواتین کی آنتوں میں گیس پیدا کرتا ہے، بلکہ شوگر فری اشیا میں ان کی کم زیادہ مقدار بھی گیس کی تکلیف میں مبتلا کرسکتی ہے۔ ہماری خواتین تو آنکھ بند کرکے شوگر فری کے نام پر سب کچھ چٹ کر جاتی ہیں۔

یہ حقیقت کسی سے پوشیدہ نہیں کہ جتنا یہ خواتین شوگر والی اشیا استعمال نہیں کرتیں، اس سے کئی گنا زیادہ شوگر فری کے نام پر استعمال کرتی ہیں جو آگے چل کر خطرناک ہوسکتی ہے۔ اگر شوگر فری اشیا کا بھی اعتدال سے استعمال نہ کیا جائے تو یہ بھی صحت کو نقصان پہنچا سکتی ہیں۔ ایک دن میں شوگر فری مصنوعات کا معمولی استعمال ہی بہتر ہے۔

بہت کم خواتین کے علم میں یہ بات ہوگی کہ شکر ترک کرنے کے بعد بھی وہ دراصل شکر کھا رہی ہوتی ہیں جیسے دلیہ، گندم کا آٹا یا ڈبل روٹی، چاول، مکئی، دالیں، سبزیاں اور پھل، ان سب میں بھی قدرتی شکر ہوتی ہے اور اوپر سے شوگر فری اشیا کی شکر، یہ سب مل کر محفوظ کے بجائے مشکوک ہوجاتی ہیں۔ ڈائٹنگ کرنے والی خواتین گندم، مکئی، جو، باجرے وغیرہ کے سیریلز استعمال کرتی ہیں جو شکر کے حامل ہوتے ہیں۔

ہوسکتا ہے کہ یہ پڑھ کر کچھ خواتین کو حیرت ہو کہ ڈبل روٹی، نان، دلیہ، ساگودانہ، مکھن نکلے دودھ، گائے کے دودھ، بالائی اور اراروٹ وغیرہ میں بھی کاربو ہائیڈریٹس پائے جاتے ہیں جو ہماری فیشن زدہ اور نام نہاد ڈائٹنگ کرنے والی خواتین کی غذا کا جزو ہوتے ہیں۔ وہ مزے لے لے کر سلاد کے نام پر آلو، مٹر، شکرقندی، چقندر، بندگوبھی، مایونیز، گاجر، چنے اور پھلیاں استعمال کرتی ہیں، بلکہ ان کا پھیکا پن دور کرنے کے لیے مقرر کردہ مٹھاس سے زیادہ سوربیٹول استعمال کرکے اپنے لیے ڈائٹ خوراک تیار کرتی ہیں اور بے فکری سے معدے میں اتار لیتی ہیں جسے ان کے جسم کی مشینری منٹوں میں شکر میں تبدیل کردیتی ہے اور غیر محسوس طریقے سے وہ بجائے دبلا ہونے کے اور بھی بھاری بھرکم ور وزنی ہونے لگتی ہیں۔

ہماری فیشن زدہ اور تعلیم یافتہ خواتین اشیا پر لو فیٹ یا نو فیٹ تحریر دیکھ کر ہی مطمئن ہوجاتی ہیں اور اس کی غذائی حیثیت جانچے بغیر اس پر ٹوٹ پڑتی ہیں۔ اکثریت کو تو ان غذائی اجزا میں موجود کیلوریز کی صحیح مقدار کا بھی علم نہیں ہوتا، صرف شوگر فری یا لو فیٹ، نو فیٹ پڑھ کر یہ تصور کرلیا جاتا ہے کہ یہ شکر سے نہیں بنی ہیں۔

ہماری خواتین اس عام غلط فہمی میں بھی مبتلا ہیں کہ مٹاپے اور شوگر کی وجہ شکر کا کثرت سے استعمال ہے، لیکن حقیقت یہ ہے کہ ماہرین کے خیال میں ضروری نہیں کہ شوگر کی بیماری صرف میٹھا کھانے کی شوقین خواتین کو لاحق ہو، یہ بیماری جینیاتی اور طرز زندگی سے متعلق عوامل کی وجہ سے بھی ہوسکتی ہے۔ اگر آپ کا جسمانی وزن مقررہ حد سے زیادہ ہے تو آپ کو ٹائپ ٹو شوگر کا خطرہ ہوسکتا ہے۔

اگر خاندان میں کسی کو شوگر ہے تو یہ خطرے کا الارم ہے۔ آپ کو پہلی فرصت میں شوگر پر نظر ڈالنی ہوگی اور اپنے لیے صرف صحت بخش خوراک کا ڈائٹ پلان بنانا ہوگا۔ مٹاپے کی بنیادی وجہ یہ ہے کہ ہم جو غذا کھاتے ہیں، اس سے بننے والے حرارے پوری طرح استعمال نہیں کرتے اور وہ جسم میں فاضل چربی کی صورت میں جمع ہوکر وزن بڑھانے کا سبب بنتے ہیں، اس لیے ورزش کی عادت اختیار کریں تاکہ وزن قابو میں رہے۔

اہم بات خواتین کے لیے میٹھی اشیا کا چھوڑنا نہیں ہے، بلکہ ان کا استعمال محدود کرنا ہے۔ شوگر اور مٹاپے سے بچنے کے لیے ڈبوں میں بند اور فریز شدہ خوراک کا استعمال بند کریں۔ سلم اور اسمارٹ نیس کے لیے جنک فوڈ اور فاسٹ فوڈ سے بچیں، کیوں کہ ان میں شکر کی بڑی مقدار شامل کی جاتی ہے۔

میٹھی ڈشوں میں مصنوعی مٹھاس استعمال کرنے کے بجائے قدرتی مٹھاس سے بھرپور اشیا جیسے شہد، کھجور، شکرقند، چقندر، تازہ میٹھے رس دار پھل اور ان کا گودا استعمال کریں۔ دبلا، پتلا، چھریرا جسم حاصل کرنے کے لیے فاقہ کرنے یا اجناس، دالیں، سبزیاں، گوشت اور ڈیری مصنوعات کو ترک کرنے کے بجائے بغیر چھنے آٹے کی روٹی، ڈبل روٹی، نان خوراک کا حصہ بنائیں۔ چھلکے اور ریشے والی کاربو ہائیڈریٹس کی اشیا کا استعمال کریں ایسے اناج اور سیریلز کا استعمال کریں جو سالم یا پھر کٹے ہوئے ہوں اور وہ دالوں، اناج اور پھلیوں پر مشتمل ہوں۔

نشاستہ اور شکر آپ کو سبزی ترکاری اور میوہ جات، مغزیات سے حاصل ہوجائے گی۔ مصنوعی شوگر یا شوگر فری اشیا پر مشتمل خوراک استعمال نہ کریں۔ تازہ ناشتہ اور گھر کا کھانا کھائیں۔ خود شوگر فری اشیا کا استعمال کرنے کے بجائے ماہرین سے مدد لیں، ہلکی پھلکی ورزش کو اپنا معمول بنائیں۔
|نیویارک: امریکا میں کی گئی نئی تحقیق میں کہا گیا ہے کہ شراب کی معمولی مقدار بھی انسانی زندگی کے دن کم کرنے کا باعث بنتی ہے۔

امریکی تحقیق کے مطابق ایک ہفتے میں پانچ سے دس شراب کے پیگ پینے والے افراد کی زندگی کے چھ مہینے، دس سے پندرہ پیگ پینے والوں کے دو سال اور اٹھارہ سے زیادہ پیگ پینے والے افراد کی زندگی کے پانچ سال کم ہوجاتے ہیں۔

ڈاکٹر انجیلا ووڈ نے اپنی تحقیق کی روشنی میں انتباہ کیا ہے کہ روزانہ کی بنیاد پر الکوحل پینے والے افراد جیسے جیسے شراب کی مقدار میں اضافہ کرتے ہیں ویسے ویسے ان کی زندگی کے سال مختصر ہو تے جاتے ہیں۔ اس بات کا انکشاف انہوں نے 19 ممالک کے  شراب نوشی میں مبتلا 6 لاکھ  افراد پر کی گئی تحقیق سے حاصل ہونے والے نتائج کی بنیاد پر کیا۔
ڈاکٹر انجیلا شراب نوشی کی عادت اور اس کے زندگی پر پڑنے والے اثرات کا مطالعہ کرنے کے بعد اس نتیجے پر پہنچی ہیں کہ ایک ہفتے میں 14 یونٹ سے زیادہ شراب نوشی صحت کو تباہ کرنے کے لیے کافی تھی جو کہ ہفتے میں 6 ڈرنکس کے برابر ہوتی ہے۔ جیسے جیسے شراب کے عادی پیگ کی تعداد بڑھاتے ہیں ویسے ویسے اس کی تباہ کاریوں میں بھی اضافہ ہوجاتا ہے۔

ڈاکٹر انجیلا کا کہنا تھا کہ شراب کے 14 سے کم یونٹ پینے والوں میں بھی ذیا بیطس، فشار خون اور دل کے امراض میں مبتلا ہونے کا احتمال رہتا ہے اس لیے وہ تجویز کرتی ہیں کہ جتنا ممکن ہوسکے شراب نوشی سے دور رہنا چاہیے۔

واضح رہے کہ قبل ازیں ایک تحقیق میں کہا گیا تھا کہ ریڈ وائن صحت کے لیے مفید ہوتی ہے تاہم نئی تحقیق نے اس بات کی نفی کردی ہے۔
|نیویارک: طبی ماہرین نے خبردار کیا ہے کہ اگر مرغی، مچھلی یا گوشت کو براہ راست آگ پر بھون کر کھایا جائے تو اس سے بلڈ پریشر میں اضافے کا خطرہ بڑھ سکتا ہے۔

قبل ازیں ماہرین یہ بھی کہہ چکے ہیں کہ اگر گوشت کو بہت بلند درجہ حرارت پر پکایا جائے تو اس سے سرطان کا خطرہ بھی لاحق ہوسکتا ہے۔

امریکن ہارٹ ایسوسی ایشن کے سالانہ اجلاس میں  پیش کردہ ایک سروے رپورٹ میں کہا گیا ہے کہ باربی کیو، گرلنگ اور گوشت کو آگ پر براہ راست بھوننے کے رجحان کو کم کرنے کی ضرورت ہے۔ ایسے کھانوں کی زیادتی سے لوگوں میں ہائی بلڈ پریشر کا خطرہ پیدا ہوسکتا ہے لیکن یہ خدشہ درمیانے درجے کا ہوسکتا ہے۔
سروے کے مرکزی مصنف گوانگ لایو ہیں جو ہارورڈ ٹی ایچ چین اسکول آف پبلک ہیلتھ میں ریسرچ فیلو ہیں۔ ان کی ٹیم نے 53 ہزار 852 افراد کا طویل مدتی مطالعہ کیا جن میں 32 ہزار 925 خواتین پر مشتمل دو گروپ اور 17 ہزار 104 مرد شامل تھے۔ سروے کے آغاز میں کسی کو بھی بلڈ پریشر، ذیابیطس، امراض قلب اور کینسر کا مرض لاحق نہ تھا۔

اگلے 12 سے 16 سال کے درمیان ان میں سے 37 ہزار 123 افراد کو ہائی بلڈ پریشر کا مرض لاحق ہوگیا۔ ان میں سے جن خواتین و حضرات نے ہفتے میں دو مرتبہ مچھلی، مرغی یا سرخ گوشت کھایا ان میں بلڈ پریشر کا خطرہ 17 فیصد تک نوٹ کیا گیا لیکن یہ مرض ان میں پیدا ہوا جو گوشت کو آگ پر بھون کر یا گرلنگ کے بعد کھاتے رہے۔ جن خواتین و حضرات نے مہینے میں 15 مرتبہ اس طرح گوشت کھایا ان میں بلڈ پریشر بڑھنے کا رجحان سب سے زیادہ تھا۔

ماہرین کا خیال ہے کہ گوشت کو بلند درجہ حرارت پر پکانے سے اس میں بعض مضر صحت کیمیکل پیدا ہونے لگتے ہیں جو کھانے والوں میں اندرونی سوزش، انسولین سے مزاحمت اور ہائی بلڈ پریشر کی وجہ بنتے ہیں۔

ماہرین نے زور دیا ہے کہ ہر دوسرے دن اس طرح کا گوشت کھانے والوں کا بلڈ پریشر بڑھ سکتا ہے لہٰذا اس سے اجتناب ضروری ہے تاہم ہفتے میں ایک یا دو مرتبہ آگ پر بھنا گوشت کھانے سے صحت پر کوئی منفی اثر نہیں پڑتا۔
|وطن عزیز کے باسیوں کے بارے میں مشہور ہے کہ یہ کھانا کم کھاتے ہیں اور ضائع زیادہ کرتے ہیں۔ یہ بات درست بھی ہے۔

ہم شادی بیاہ یا دیگر تقاریب میں رزق نہ صرف بہت زیادہ ضائع کرتے ہیں، بلکہ گھروں میں بھی رزق کی بہت توہین کی جاتی ہے۔ جتنی بھوک ہوئی، اتنا کھالیا اور بچے ہوئے کھانے کو یہ سوچے بغیر کچرے یا کوڑے دان میں پھینک دیا کہ یہ گناہ ہے۔ یہی رزق جسے ہم پھینکتے ہیں، اسے کار آمد بناکر کام میں لایا جاسکتا ہے۔

کچن کی دیگر ذمے داریوں کی طرح یہ ذمہ داری بھی خواتین پر عائد ہوتی ہے کہ وہ رزق کو ضائع ہونے سے کیسے بچاسکتی ہیں۔ بہت سے گھروں میں لوگ روٹی کھانے کے بعد اس کا ایک آدھ ٹکڑا ضرور بچاتے ہیں، اگر یہ روز کا معمول ہو تو روٹی کے بہت سے ٹکڑے جمع ہوجاتے ہیں جنہیں ضائع کرنے کے بجائے بہتر ہوگا کہ ٹماٹر اور ہری مرچ کے ساتھ گھر میں رکھے ہوئے مسالے ڈال کر بھون لیں اور ہلکا سا پانی ڈال کر پانچ چھے منٹ تک دم دے کر اتار لیں۔ پلیٹ میں نکال کر تلی ہوئی براؤن پیاز، لیموں کا رس اور چاٹ مسالا چھڑک کر یہ لذیذ اور جھٹ پٹ ڈش پیش کی جاسکتی ہے۔
اگر سبزی کا سالن جیسے گاجر، مولی، کدو، ٹنڈے اور بینگن بچ جائیں تو اگلے دن اس کے پراٹھے بھی بناسکتی ہیں۔ روٹی بیل کر اس میں سبزی بھرلیں اور فرائی کرکے اس کے چار ٹکڑے کرلیں۔ ساتھ میں دہی کی چٹنی اور سلاد بناکر نوش کیا جاسکتا ہے۔

اسی طرح اگر گوشت کا سالن کھانے کے بعد بچ جائے تو اس کی بوٹیاں چنے کی دال، آلو، نمک اور دیگر مرچ مسالوں کے ساتھ ابال لیں۔ پانی خشک ہوجائے تو اس آمیزے کو پیس کر اس کی ٹکیاں بناکر فرائی کرلیں ۔ اسی طرح ڈبل روٹی کے ٹکڑے بھی ناشتے میں اکثر بچ جاتے ہیں، ان ٹکڑوں کو ایک برتن میں ڈال کر فریج میں رکھ دیں۔ جب ان کی مقدار بڑھ جائے تو انہیں نکال کر کوٹ لیں۔ نگٹس، کباب یا چکن فرائی کرنے کے لیے یہ چورا کوٹنگ کے کام آتا ہے۔

دال اگر زیادہ مقدار میں بچ جائے تو آٹے میں یہ دال، کٹی ہوئی ہری مرچوں اور نمک کے ساتھ ملاکر آٹا گوندھ کر پراٹھے بنالیں۔ بہت لذیذ ہوں گے۔ اچار کے ساتھ دال کے یہ پراٹھے بہت لذت دیتے ہیں۔ بہت سی خواتین سالن میں آلو تو ڈال لیتی ہیں، لیکن انہیں کھایا بہت کم جاتا ہے۔ اگر آپ کے ساتھ ایسا کوئی مسئلہ ہے تو ان آلوؤں کو چوپ کرکے ہری مرچ، ہری پیاز، ہرا دھنیا باریک چوپ کرکے ڈالیں۔ نمک اور گرم مسالا ڈال کر اس آمیزے کو رول یا سموسوں کی پٹیوں میں بھرلیں۔ ہلکی پھلکی بھوک میں یہ مزے دار رول اور سموسے بہت مزہ دیتے ہیں۔

کوئی میٹھی چیز حلوہ، زردہ ، سویاں کچھ بھی بچ جائیں تو آپ انہیں کھانے کے وقت دودھ اور بالائی ڈال کر ہلکی آنچ پر پکاکر دوبارہ تازہ کرسکتی ہیں۔ چاول ، بریانی، پلاؤ بچ جائے تو اسے آپ فریزر میں رکھ دیں، جب کھانا ہو تو ہلکا سا پانی ڈال کر گرم توے پر دم دے لیں، چاول بالکل تازہ ہوجائیں گے۔ کسی بھی چیز کو محفوظ رکھنے کا بہتر طریقہ یہ ہے کہ آپ اسے فریزر میں رکھیں۔

نچلے خانے میں رکھی جانے والی چیزیں اکثر خراب ہوجاتی ہیں اور ان میں ہلکی ہلکی بو آنے لگتی ہے۔ جب بھی کھانا کھانے بیٹھیں، اپنی پلیٹ میں اتنا ہی کھانا نکالیں جتنا آپ کھاسکتی ہوں۔ پلیٹیں بھر بھ کر ر رزق کو ضائع مت کیجیے۔ وطن عزیز میں ایسے بے شمار لوگ ہیں جنہیں پیٹ بھر کر ایک وقت کا کھانا بھی نصیب نہیں ہوتا۔ ہمیں اگر ہر چیز بروقت مل جاتی ہے تو خدا کا شکر ادا کرتے ہوئے اس کی نعمتوں کی قدر کریں۔
|بننا سنورنا صنف نازک کا پیدائشی حق ہے جو اس سے کوئی نہیں چھین سکتا۔ عورت اور سنگھار لازم و ملزوم ہیں۔

کہتے ہیں کہ حُسن سنگھار کا محتاج نہیں ہوتا مگر جب حسن اور سنگھار یکجا ہوجائیں تو سونے پہ سہاگہ ہوجاتا ہے۔ ہر دور میں فیشن کے نئے انداز اور تقاضے ہوتے ہیں۔ میک اپ میں بھی جدت گزرتے وقت کے ساتھ آئی ہے، کیوں کہ یہ بھی فیشن کا حصہ ہوتا ہے۔ میک اپ کے جدید رجحانات میں ماضی کے انداز بھی پوشیدہ ہوتے ہیں۔

سجنے سنورنے کا عمل آنکھوں کو دل کش بنائے بغیر مکمل نہیں ہوتا۔ قلوپطرہ ہو یا ملکہ الزبتھ ان تمام خواتین کا حسن ان کی گہری، مدھ بھری کاجل سے سجی آنکھوں سے ظاہر ہوا ہے۔ آنکھوں کو دل کش بنانے کے لیے کاجل، سرمہ، آئی پینسل، آئی لائنر، مسکارا اور مختلف آئی شیڈز استعمال کیے جاتے ہیں۔60ء اور 70ء کی دہائی میں آئی لائنر اور کاجل لگانے کے کئی انداز وضع کیے گئے۔ خصوصاً ہر عورت کاجل لگانا ہی پسند کرتی تھی۔ اب ایسا نہیں ہے، نئے دور میں آنکھوں کو سجانے کے نت نئے طریقے آزمائے گئے۔
ہر طریقہ اپنے اندر طلسماتی کشش رکھتا ہے۔ ایک زمانے میں محض سیاہ کاجل ہی آئی میک اپ کے طور پر استعمال کیا جاتا تھا، مگر آج میک اپ مصنوعات کی دنیا میں آنکھوں کو سنوارنے کے لیے بے پناہ اشیاء دست یاب ہیں، جو نہ صرف جدید رحجان کے مطابق بنی ہیں بلکہ جدید فیشن کے مطابق بھی ہیں۔

آج سے تقریباً چار ہزار سال قبل آئی میک اپ کی بنیاد مصریوں نے رکھی۔ اس وقت مرد و عورت کی تخصیص نہیں تھی۔ اہرام مصر کے تہہ خانوں میں چھوٹے چھوٹے برتن پائے گئے جنہیں نپولین کے عہد میں ہونے والی لڑائیوں کے دوران پیرس لے جایا گیا اور انہی سے مصریوں کے حسن کا راز دریافت کیا گیا۔ ان برتنوں میں پاؤڈر بھی تھا۔

ماہرین حُسن کے مطابق چار ہزار سال قبل مصریوں کے ہاں استعمال ہونے والے سیاہ، سفید، سرمئی پاؤڈر کو پانی کے علاوہ دیگر محلول میں شامل کیا جاتا تھا۔ تقریباً ایک صدی بعد یہ طریقہ یونانیوں کے ہاں رائج ہوا۔ مصر کے اہراموں کی دیواروں پر پائے جانے والے نقوش اور مجسموں سے پتا چلتا ہے کہ قدیم مصری خود کو خوب صورت رکھنے کے لیے مختلف نسخے استعمال کیا کرتے تھے۔

مصریوں کی روایت تھی کہ مردوں کو کاسمٹیکس، شیشہ اور ہیروں کے ساتھ دفنایا جاتا تھا۔ ان کا عقیدہ تھا کہ اس طرح وہ اپنی دل کشی بڑھانے کے عمل کو جاری رکھ سکیں گے۔ مصری کاجل لگانے کے فن میں طاق تھے۔ تحقیق سے پتا چلتا ہے کہ اہراموں سے دریافت ہونے والے سفید اور سیاہ مواد وہ معدنی پتھر تھے جنہیں پیس کر بطخ کی چربی، بیل کی چربی یا موم میں ملاکر کریمی بنایا جاتا تھا۔ یہی عمل آج جدید انداز میں ہمارے سامنے ہے۔

ماہرین کے مطابق لپ اسٹک کا استعمال بھی اس قدر قدیم ہے جس قدر عورت کا سنگھار اور ساتھ ہی ہونٹوں کو رنگنے کا ذوق ہر تہذیب کا خاصا رہا ہے۔ کاجل کی طرح لپ اسٹک بھی مصریوں کی ایجاد ہے۔ رومی سرخ وائن (شراب) کی باقیات کو بطور لپ اسٹک استعمال کرتے تھے۔ 19ویں صدی کے اواخر تک لپ اسٹک نے موجودہ شکل اختیار کی۔ اس کی تیاری میں رنگ کے ساتھ مکھن، موم اور جانوروں کی چربی ملائی جاتی تھی، تاکہ یہ جمی رہے۔

ماہرین کے مطابق لپ اسٹک چاہے کتنی ہی منہگی اور خوب صورت شیڈ کی ہو، اس وقت تک اچھی نہیں لگتی جب تک چند بنیادی اصولوں کا خیال نہ رکھا جائے۔ مثلاً ہمیشہ اپنے ہونٹ نم رکھیں۔ خشک ہونٹوں پر لپ اسٹک پپڑیوں کی صورت میں جم جاتی ہے۔ اپنے ہونٹوں کو نیم گرم پانی سے تر کرنے کے بعد نرم برش سے ہلکے ہلکے مساج کریں، تاکہ مردہ کھال نکل جائے اور لپ اسٹک آرام سے لگ سکے۔

جہاں تک ممکن ہو لپ اسٹک لگانے کے لیے برش استعمال کریں۔ اس سے نہ صرف رنگ خوب صورت لگتا ہے بلکہ یہ دیرپا بھی رہتا ہے۔ وہ دن گئے جب خواتین میک اپ کے عمل کو گھنٹوں تھکادینے والا مرحلہ قرار دیتی تھیں۔ ماہرین کے مطابق آپ اپنی شخصیت کو ہر رنگ میں اور ہر انداز میں ڈھال سکتی ہیں۔ صرف اپنے نقوش کو ابھارنے کے لیے ایسا میک اپ کریں جو انہیں مزید دل کش بنادے۔

نمی والی گلوس کی لپ اسٹک استعمال کریں۔ آپ چاہیں تو سادہ ہلکے رنگ کی لپ اسٹک پر گلوس کے اوپر بھی لگاسکتی ہیں جو گھنٹوں تازہ رہتی ہے۔ لپ لائنر استعمال کریں، کیوں کہ یہ لپ اسٹک کے لیے رکاوٹ کا کام کرتی ہے، مگر جدید فیشن کے مطابق لپ لائنر کو لپ اسٹک کے ساتھ مہارت سے بلینڈ کرلیں ورنہ یوں محسوس ہوگا کہ آپ کے ہونٹوں کے گرد سرحدی لائن کھنچی ہوئی ہے۔ اپنے کپڑوں کے رنگ کے بجائے لپ اسٹک کے شیڈ اپنی جلد کے مطابق منتخب کریں۔

بلش لگانے کا مطلب ہوتا ہے چہرے کی بناوٹ کو نمایاں کرنا۔ اس میں کئی خوبیاں ہوتی ہیں۔ یہ آپ کے چہرے کو رنگ بھی دیتا ہے اور گالوں کو نمایاں کرنے کے ساتھ ساتھ سرخ بھی کرتا ہے۔ چیک بون یعنی گالوں کی ہڈیوں کو بھی ابھارتا ہے۔ اگر ہڈی زیادہ نمایاں ہو تو اسے کم کرتا ہے اور جلد کو ہموار کردیتا ہے۔ اسے آپ گول چہرے کو قدرے لمبا کرنے کے لیے بھی لگاسکتی ہیں۔ اس سے آپ مختلف شیڈز تخلیق کرکے گالوں کے حسن کو شوخ یا سادہ کرسکتی ہیں۔

بلش کے تین بنیادی شیڈز ہوتے ہیں۔ آڑو پر موجود سرخی والا کلر، گلابی اور براؤن بہتر ہوگا کہ آپ قدرتی رنگوں کا استعمال کریں۔ بلش بازار میں کمپیکٹ یا کریم کی شکل کے علاوہ پاؤڈر کی شکل میں بھی دست یاب ہے اور اس شکل میں اس کا استعمال بہت آسان ہوتا ہے۔ کریم بلش خشک جلد کے لیے بہترین ہے، کیوں کہ اس میں تیل ہوتا ہے جو موئسچرائزر کا کام کرتا ہے۔

بلش لگانے کا مناسب وقت وہ ہوتا ہے جب آپ فاؤنڈیشن لگاچکی ہوں۔ اس کو لگاکر اچھی طرح بلینڈ کرلیں، تاکہ جھول نظر نہ آئے۔ رنگوں کا انتخاب سوچ سمجھ کر کریں اور اسے لگانے کے لیے ایک اچھے برش کا استعمال کریں۔ اس کو بلینڈ کرنا ہی کمال ہے اور تب ہی آپ کو نیچرل لک بھی ملے گا۔ ایک بات ہر طرح کی مصنوعات کے استعمال کے حوالے سے ذہن نشیں کرلیں کہ جو بھی چیز لگائیں، قدرتی روشنی میں لگائیں، تاکہ آپ کو پتا چلے کہ آپ کا میک اپ کیسا لگ رہا ہے۔
|ملک بھر میں گرمیوں کا آغاز ہوچکا ہے، اس موسم کی آمد کے ساتھ ہی خواتین کو عام طور پر کچھ چھوٹے چھوٹے مسائل کا سامنا کرنا پڑتا ہے۔

پیاس کی شدت، پسینے کی زیادتی، تھکان، بچوں کے گرمی دانوں کا نکلنا، جسم میں درد، بالوں کے مسائل وغیرہ وغیرہ۔ لیکن ان تمام مسائل سے بچا جاسکتا ہے اور موسم گرما کو خوش گوار انداز سے بھی گزارا جاسکتا ہے۔ بس آپ اس مضمون کا مطالعہ کیجیے۔ یقین جانیے کہ آپ اس میں دیے گئے طریقوں پر عمل کرکے موسم گرما سے بھرپور انداز سے لطف اندوز ہوں گی۔

سب سے پہلی اور اہم بات! گرمی کے موسم میں پانی زیادہ پیجیے اور چائے، کافی کا استعمال کم کردیں۔ دن میں کم از کم ایک مرتبہ دودھ کا مشروب ضرور پیجیے مثلاً لسی یا ملک شیک وغیرہ۔ اس کے علاوہ روزانہ صبح پانی سے بھرے جگ میں کھیرا چھلکے سمیت کاٹ کر ڈال دیں، تھوڑا ہرا دھنیا، پودینہ، لیموں کا عرق، چند قطرے اور شہد ملاکر رکھ لیں، دن بھر یہی مشروب پیجیے، تازہ دم رہیں گی۔ تھکاوٹ کا احساس بھی نہیں ہوگا اور چہرے کی رنگت بھی نکھر جائے گی۔
عموماً بچے گرمیوں میں تھکاوٹ اور جسم میں درد کی شکایت کرتے ہیں۔ خصوصاً شام کے اوقات میں کھیلنے کے بعد ٹانگوں میں درد کی شکایت عام ہے۔ اس کے لیے بچوں کو پانی زیادہ پلائیں۔ جب کھیلنے جائیں تو پانی کی بوتل ساتھ دے دیں۔ جب کھیل کر واپس آئیں تو دودھ سے بنے مشروب مثلاً ملک شیک (دودھ کے ساتھ کسی بھی پھل کو ملاکر بلینڈ کرلیں حسب ضرورت برف بھی ملاسکتی ہیں) یہ آئس کریم شیک (دودھ، آئس کریم ، کریم، برف وغیرہ ملاکر بلینڈ کرلیں اور ویفرز سے سجاکر پیش کریں) لسی (دہی میں دودھ اور پانی کے ساتھ چینی یا نمک ملاکر لسی بنالیں) فروٹ لسی (کوئی بھی پھل مثلاً انناس، دودھ، دہی، چینی، برف ملاکر بلینڈ کرلیں) غرض کوئی بھی دودھ سے بنا مشروب بچوں کو ضرور پلائیے۔

گرمیوں کے موسم میں مہمانوں کی تواضع کے لیے مندرجہ بالا مشروبات بہترین انتخاب ہیں۔ اس کے علاوہ روایتی لال شربت، لیموں کا شربت، فالسے کا شربت، املی آلو بخارے کا شربت وغیرہ بھی گرمیوں کے فرحت بخش اور ذائقے دار مشروب ہیں۔ لیموں کے شربت میں برف، پودینہ ملاکر بلینڈر کرکے گلاس میں آدھا گلاس یہ مشروب ڈال کر بقیہ آدھا گلاس سفید رنگ کا سوڈا یا کولا ڈرنک ڈال کر پیجیے یا مہمانوں کو پیش کریں۔ اس مشروب کی لذت جداگانہ ہے۔ یقیناً آپ کے مہمان ہمیشہ اس مشروب کی فرمائش کریں گے۔

موسم گرما میں گرمی دانوں سے عموماً سب پریشان رہتے ہیں، اس کے لیے پانی زیادہ پینے کے ساتھ پانی دودھ یا کسی بھی مشروب میں تخم بالنگا ملاکر پیجیے۔  تخم بالنگا پہلے سے پانی میں بھگوکر رکھیں، پھر مشروب میں ملالیں۔ اس کے علاوہ گرمی دانوں پر ملتانی مٹی میں پانی ملاکر اس کا لیپ کرکے سوکھنے دیں اور پھر دھولیں تو اس سے بھی گرمی دانے ختم ہوجاتے ہیں۔

گرمیوں میں چہرے کی رنگت بھی متاثر ہوتی ہے، خصوصاً اسکول، کالج جانے والے بچے، بچیوں کی رنگت جھلس جاتی ہے۔ اس کے لیے لڑکیاں بیسن کے آٹے میں ہلدی، دودھ، خالص عرق گلاب ملاکر چہرے پر مل لیں۔ جب یہ تھوڑا خشک ہونے لگے تو ہاتھ سے رگڑ رگڑ کر اسے صاف کریں، اس سے چہرے کی رنگت صاف ہوجاتی ہے۔ پھر چہرہ دھولیں۔ اس کے علاوہ دودھ کی بالائی بھی چہرے پر مل کر کچھ دیر بعد چہرے کا مساج کرکے چہرہ دھولیں۔ اس سے رنگت گوری ہوجائے گی۔

گرمیوں میں پسینے کی وجہ سے بچوں کے بالوں میں عموماً جوئیں ہوجاتی ہیں۔ اس کے لیے بچوں کے بال روزانہ دھوئیں اور نہلانے کے بعد بال خشک ہونے دیں۔ جب بالوں میں تھوڑی نمی رہ جائے تو بالوں کی جڑوں میں بورک پاؤڈر چھڑک دیں۔ ایک دو گھنٹے بعد تیل لگاکر باریک کنگھی کریں، ان کے بال صاف ہوجائیں گے۔

لڑکیاں یا خواتین جن کو یہ محسوس ہو کہ بالوں میں رونق نہیں، یہ روکھے اور بے جان ہوگئے ہیں تو ناریل کے تیل میں انڈا ملاکر بالوں میں لگائیں اور دو گھنٹے بعد شیمپو کرلیں۔ اس سے بالوں میں چمک آجائے گی اور بال بڑھیں گے۔ گرمیوں کی دوپہر میں جب لو چل رہی ہو اور اگر گھر سے باہر جانا ہو تو چھوٹا تولیہ گیلا کرکے سر پر رکھ لیں۔ ایسے ہی تو لیے شوہر اور بچوں کے بیگ میں بھی رکھ دیں، تاکہ وقت ضرورت تولیہ گیلا کرکے سر کو ڈھانپ کر دھوپ کی تمازت سے محفوظ رہ سکیں۔

گرمیوں میں لان کے ملبوسات بہترین رہتے ہیں۔ بچوں کو بھی ہلکے پھلکے اور ایسے کپڑے کے بنے ہوئے ملبوسات پہنائیں جن سے ہوا کا گزر ہوسکے، البتہ بغیر آستین والی قمیص پہنانے سے گریز کریں۔ خصوصاً بچے جب کھیل کے میدان میں جائیں یا تیراکی کریں ورنہ بچوں کے بازوؤں کی رنگت سیاہی مائل ہوجاتی ہے۔ بازار کے گولا گنڈے کے بجائے یہ کریں کہ گھر پر برف کو پیس کر گلاس میں ڈالیں، اوپر سے شربت اور کنڈینسڈ ملک ڈال کر بچوں کو دیں تو وہ شوق سے پییں گے۔

عموماً گرمیوں کی شاموں اور راتوں میں لوگ مچھروں سے خاصے پریشان رہتے ہیں۔ اگر بیڈ، چار پائی یا پلنگ کے نیچے ایک تھیلی میں کافور رکھ دیں اور تھیلی کا منہ کھول دیں تو مچھر وہاں نہیں آئیں گے۔

گرمیوں میں موسم کی شدت کے پیش نظر باورچی خانے میں کھانا پکانا بھی بسا اوقات دشوار محسوس ہوتا ہے، لہٰذا ایسے کھانوں کا انتخاب کریں جو جھٹ پٹ پک جائیں اور موسم کی مناسبت سے اہل خانہ کو پسند بھی آئیں۔ مثلاً کڑھی چاول، آلو کی طاہری، مٹر پلاؤ، سبزیوں کی طاہری، آلو کے پراٹھے، عربی پراٹھے وغیرہ۔ ایسے کھانے پکائیں جن میں کم اجزا ہوں یا تمام اجزا ایک ساتھ ڈال کر پکانے رکھ دیں۔

مثلاً سبزیوں کی ہانڈی (چند سبزیوں کو کاٹ کر ہانڈی میں ڈالیں، تیل تھوڑا پانی، مسالے، میتھی، کڑی پتے، ٹماٹر سب ڈال کر دھیمی آنچ پر پکنے رکھ دیں اور بھن جائے تو اتار لیں) اسی طرح گوشت یا مرغی کے سالن میں تمام اجزا ڈال کر ہلکی آنچ پر پکنے دیں۔ گل جائے تو بھون کر شوربے جتنا پانی ڈال کر دم پر رکھ دیں، ہرا دھنیا چھڑک کر پیش کریں۔  الغرض موسم کی تمازت سے انکار نہیں لیکن ان چھوٹی چھوٹی باتوں پر عمل کرکے گرمی کی شدت سے خود کو اور اہل خانہ کو محفوظ رکھا جاسکتا ہے۔
|جارجیا: مرغن غذاؤں سے دل کے دورے کا خطرہ ایک طرف لیکن محض ایک گلاس ملک شیک بھی شریانوں کی دیواروں اور ریڈسیل میں تبدیلی کا باعث بن سکتا ہے جو بعدازاں دل کے دورے کا سبب بنتا ہے۔

سائنسی جریدے ’لیبارٹری انویسٹی گیشن‘ میں شائع  ہونے والے تحقیقی مقالے میں بتایا گیا ہے کہ چربی کی زیادہ مقدار والے کھانے کو دن میں کسی ایک وقت کھالینے یا ایک گلاس ملک شیک پینے سے خون کی شریانوں اور خون کے اہم جز ’ ریڈ سیلز‘ پر مضر اثرات مرتب ہوتے ہیں جس کی وجہ سے خون کی شریانوں کی لچک میں کمی واقع ہوجاتی ہے اور خون کے دباؤ کے وقت شریانیں پھیل نہیں پاتیں جس سے خون کی نالیوں کے پھٹنے یا ہیمرج کا خطرہ بڑھ جاتا ہے۔

فُل کِریم، آئس کِریم اور ایک گلاس دودھ سے تیار کیے گئے ملک شیک میں 80 گرام چربی اور 1 ہزار حرارے موجود ہوتے ہیں۔ 10 صحت مند افراد کو ایسا ملک شیک پلانے کے چار گھنٹے بعد لیب ٹیسٹ کیا گیا تو شریانوں کی دیواروں اور خون کے ریڈ سیلز میں تبدیلی دیکھنے میں آئی۔
ماہرین کے مطابق ملک شیک پینے والے افراد میں شریانوں کی دیواروں کی لچک میں کمی دیکھی گئی جب کہ خون میں موجود ریڈسیل کی شکل بھی تبدیل ہو گئی۔

آگسٹا یونیورسٹی آف جارجیا کی پروفیسر جولیا بریٹن نے بتایا کہ جسم کا نظام اس تبدیلی کو بدلنے کی صلاحیت رکھتا ہے لیکن اگر ملک شیک یا زیادہ چربی والے کھانے مسلسل استعمال کیے جائیں تو یہ معاملہ اتنا سنگین ہو سکتا ہے کہ جسم کا قوت مدافعت کا نظام اسے درست کرنے میں ناکام ہو جاتا ہے۔

مقالے میں کہا گیا ہے کہ  کھانے کے وقفے کے دوران جسم ملک شیک کے مضر اثرات کو ختم کر پاتا ہے لیکن دوسری خوراک بھی اگر پہلی جیسی لی جائے تو ایسی صورت حال میں ایک اینزائم ’مائلو پرآکسیڈائیڈ‘ میں اضافہ ہوجاتا ہے جو خون کی نالیوں کی دیواروں کی سختی اور دل کے دورے کا سبب بنتا ہے اس لیے ایک بار مرغن غذا کھانے کے بعد دوسری خوراک سادہ کھانی چاہیے۔

گو کہ یہ تحقیق بڑے پیمانے پر نہیں کی گئی لیکن سائنس دانوں کا کہنا ہے کہ ایسے کئی مقالے موجود ہیں جو اس تحقیق کی تائید کرتے نظر آتے ہیں اور جانوروں میں دیکھا گیا ہے کہ زیادہ چربی والی غذا لینے والے جانور کی شریان سخت ہوجاتی ہے اور انہیں دل کے دورے کا بھی سامنا کرنا پڑا۔

اسی طرح امریکی ہارٹ ایسوسی ایشن بھی روزانہ کے کھانوں میں 25 سے 30 فیصد سے زیادہ چربی استعمال نہ کرنے کا عمل تجویز کرتی ہے یعنی 2 ہزار کلوریز لینے والے شخص کو 44 سے 78 گرام تک چربی لینا چاہیے اس سے زیادہ Fats لینا دل کی بیماریوں کا سبب بن سکتا ہے۔
|لاس اینجلس: امریکا میں کافی بنانے والے کمپنیوں کو اپنی پروڈکٹ پر کینسر سے خبردار کرنے کا انتباہ چسپاں کرنے کا حکم جاری کیا ہے۔

بین الااقوامی خبر رساں ادارے کے مطابق لاس اینجلس کی عدالت میں کافی بنانے والے امریکا کی معروف کمپنیز کے خلاف کونسل فار ایجوکیشن اینڈ ریسرچ آن ٹاکسکس کی جانب سے دائر مقدمے کی سماعت ہوئی، اسٹاربکس سمیت کافی بنانے والی کمپنیوں پر الزام تھا کہ وہ کافی میں استعمال ہونے والے زہریلے مادے سے صارفین کو آگاہ نہیں کیا گیا تھا۔ یہ زہریلہ مادہ کینسر کا سبب بن سکتا ہے۔

عدالت نے فریقین کے دلائل سننے کے بعد حکم جاری کیا کہ کافی بنانے والے ادارے اپنی پروڈکٹس پر کافی کے مضر اثرات بالخصوص کینسر سے آگاہی سے متعلق انتباہی لیبل چسپاں کیا جانا  چاہیے اس لیبل کے بغیر پروڈکٹس کی خرید و فروخت نہیں کی جا سکے گی،جن کمپنیوں پر مقدمہ کیا گیا ہے ان کے پاس اپیل کرنے کے لیے 10 اپریل تک کا وقت ہے۔
واضح رہے کہ کونسل فار ایڈجوکیشن اینڈ ریسرچ آن ٹاکسکس نے 2010 میں کافی بنانے والی کمپنیوں پر مقدمہ دائر کیا تھا جس میں کہا گیا تھا کہ کافی میں موجود کارسینو جینک کے خطرات سے صارفین کو آگاہ کرنے میں ناکام رہی ہیں۔ عالمی ادارہ برائے صحت نے 2016 میں کارسینوجینک کی ممکنہ فہرست سے کافی کو نکال دیا تھا۔
|نیویارک: طبی ماہرین نے چوہوں کی 97 فیصد سرطانی رسولیوں کو کامیابی کے ساتھ ختم کرنے والی انقلابی ویکسین تیار کرلی۔

یہ تجربہ امریکا میں اسٹین فورڈ یونیورسٹی کے ماہرین نے کیا ہے جسے اگلے مرحلے میں انسانوں پر آزمایا جائے گا۔ اس عمل میں ویکسین جسم کے امنیاتی نظام کو بیدار کرتی ہے اور وہ خود کو تبدیل کرکے سرطانی رسولیوں کو نشانہ بناتا ہے۔ اب توقع ہے کہ اس سال کے آخر تک 35 افراد پر ویکسین کی آزمائش کی جائے گی۔

ماہرین نے پہلے چوہوں کو لمفوما، چھاتی کے سرطان اور آنتوں کے کینسر وغیرہ میں مبتلا کیا جس کے بعد ویکسین دی گئی۔ اس طرح 90 میں سے 87 چوہوں میں یہ کینسردوسری جگہ پھیلنے کے باوجود بھی ختم ہوگیا اور چوہے کینسر سے پاک ہوگئے۔
اگرچہ اس طریقہ علاج کو باضابطہ طور پر ویکسین تو نہیں کہا جاسکتا تاہم یہ کینسر کے دوبارہ حملے کو روکتی ہے اور جسم میں موجود سرطان کو ختم کرنے کی صلاحیت رکھتی ہے۔ ماہرین نے اس عمل کو ’امیونو تھراپی‘ کا نام دیا ہے۔

ویکسین میں دو طرح کے اجزا ملائے گئے ہیں جن میں ٹی سیلز بھی شامل ہیں۔ ٹی سیلز ایک طرح کے امنیاتی خلیات ہوتے ہیں جو کینسر کے خلیات کو غیرمعمولی سمجھتے ہوئے اس پر حملہ کرتے ہیں لیکن کینسر حد سے بڑھ جائے تو وہ ٹی سیلز کو بے اثر کردیتا ہے تاہم ویکسین کو براہِ راست کینسر کے ٹیومر میں داخل کیا جاتا ہے جس کے بعد وہ اپنا کام کرتی ہے۔

اس دوا کے چوہوں پر تجربے کے دوران  جسم کے دیگر حصوں میں بھی پھیل جانے والے سرطانی خلیات کو تباہ کرنے میں کامیابی ملی ہے لیکن خیال رہے کہ اب بھی انسانوں کے لیے سرطانی رسولیوں کے خاتمے کی منزل دور ہے کیونکہ اس دوا کی آزمائش میں کئی برس لگ سکتے ہیں۔
|نیویارک: سمندر کی تہہ میں موجود پتھروں میں چھپی رہنے والی ایک مچھلی کے نظام انہضام میں تحقیق کاروں کو ذیابیطس کے مکمل خاتمے کا علاج مل گیا۔

تحقیق کاروں کے مطابق میکسیکو کے سمندر میں پائی جانے والی بصارت سے محروم  ایک مخصوص مچھلی (Cave Fish) میں انسولین سے مزاحمت اور خون کے شوگر لیول میں اضافہ دیکھنے میں آیا ہے۔

یہ علامات انسانوں میں ذیابیطس کی قسم دوم کے مریضوں میں بھی پائی جاتی ہیں جب کہ ان مچھلیوں کا جنیاتی تغیر (Genetic Mutation)  بھی ذیابیطس کے قسم دوم کے مریضوں سے مماثلت رکھتا ہے۔ حیرت انگیز طور پر یہ مچھلیاں ذیابیطس قسم دوم کے خلاف مزاحمت کا ایک مضبوط نظام رکھتی ہے جس سے انسانوں میں ذیابیطس کے مکمل علاج کی امید پیدا ہو گئی ہے۔
ہارورڈ میڈیکل یونیورسٹی کے محققین نے ٹیٹرا میکسیکین مچھلیوں پر لکھے تحقیقی مقالے میں بتایا ہے کہ عمومی طور ’ہائی شوگر لیول‘ کی وجہ سے بلند فشار خون اور خون کی نالیوں میں توڑ پھوڑ جیسی پیچیدگیاں پیدا ہوجاتی ہیں لیکن حیرت انگیز طور پر ان مچھلیوں  میں ایسا نہیں پایا گیا بلکہ شوگر لیول میں اضافہ صحت کے لیے فائدہ مند نظر آتا ہے۔

سائنسی جریدے نیچر میں شائع ہونے والے اس مقالے میں بتایا گیا ہے کہ ٹیٹرا مچھلیوں میں پائے جانے والے ایک محفوظ نظام کے سبب یہ مچھلیاں شوگر لیول زیادہ ہونے کے باوجود اس کی پیچیدگیوں سے محفوظ رہتی ہے۔ اس راز کو جاننے کے لیے تحقیق کا آغاز کردیا گیا ہے جس کے بعد امید پیدا ہوگئی ہے سائنس اب ذیابیطس کا مقابلہ کرنے میں کامیاب ہوجائے گی۔

سائنس دانوں نے اس تحقیق کو ذیابیطس کے علاج کو سمجھنے کے لیے مفید قرار دیا ہے۔ اگر تحقیق کار مچھلی میں موجود نظام کو سمجھنے کے قابل ہوگئے اور جین کی تبدیلی کو پرکھ پائے تو یہ ذیابیطس کے مریضوں کے لیے اس صدی کی سب سے بڑی خبر ثابت ہو گی جو ذیابیطس کے خلاف مزاحمت پیدا کرنے اور ذیابیطس کی پیچیدگیوں سے محفوظ رکھنے میں کامیاب ہوجائے گی۔
|لندن: ایک نئی تحقیق سے ایک بار پھر معلوم ہوا ہے کہ دن میں تین کپ کافی پینے والے افراد کی شریانیں صاف رہتی ہیں، ان میں خون آسانی سے رواں رہتا ہے اور نتیجتاً ایسے افراد میں دل کی بیماریوں کے خطرات بھی کم ہوجاتے ہیں۔

برازیل کی ریاست ساؤ پالو یونیورسٹی میں ہونے والے تحقیق میں محققین نے یہ نتیجہ اخذ کیا کہ روزانہ تین کپ کافی پینے والوں کی شریانوں میں رکاوٹیں کم ہوجاتی ہیں اور ان کے دلوں میں موجود عمودی والو میں کیلشیم بھی کم جمع ہوتا ہے۔

تحقیق کی مصنفہ اینڈریا  میرانڈا نے لکھا کہ ہماری ریسرچ میں معلوم ہوا کہ کافی پینے کے عادی افراد میں دل کی رگوں کے سخت ہونے میں کمی آتی ہے۔ دن میں تین سے زائد کپ کافی پینا انسانی جسم کےلیے مفید عمل ہے تاہم کافی کا بے تحاشہ استعمال  صحت کےلیے مضر ثابت ہوسکتا ہے۔
محققین اب تک اس بارے میں پورے وثوق سے نہیں جان سکے ہیں کہ کافی میں ایسی کیا چیز ہوتی ہے جو دل کو صحت مند رکھتی ہے۔ البتہ، ہوسکتا ہے کہ وہ جزو کیفین ہو یا پھر کافی میں پائے جانے والے اینٹی آکسیڈنٹ مادّے اس کی وجہ ہوں۔

اب تک بیشتر سائنسدانوں کا ا
|کراچی: ماہرین صحت کا کہنا ہے کہ صوبے میں ایچ آئی وی ایڈز کے وائرس کی بڑی وجہ غیر محفوظ انتقال خون بن رہا ہے۔

سندھ ایڈز کنٹرول پروگرام سندھ کے منیجر ڈاکٹر یونس چاچڑ نے صحافیوں کے ساتھ منعقدہ آگہی سیمینار سے خطاب کے دوران بتایا کہ ایچ آئی وی ایڈز کے وائرس کی بڑی وجہ غیر محفوظ انتقال خون بن رہا ہے تاہم اس بات کو یقینی بنایا جائے کہ مریض کو محفوظ خون کی فراہمی ہوسکے، ملک میں ایڈز معاشرتی مسئلہ بنتا جارہا ہے،ایڈز کے مریضوں کے ساتھ رویہ مثبت رکھنے کی ضرورت ہے۔

اس موقع پر کوآرڈینیٹر ڈاکٹر سکندر اقبال اور ایڈز سے متاثرہ 3مریضوں نے بھی اظہار خیال کیا،ڈاکٹر محمد یونس چاچڑ نے کہا کہ پاکستان میں عوام کو یہ سمجھنے کی ضرورت ہے کہ صرف جنسی بے راہ روی سے ایڈز نہیں لگتا ،80 فیصد ایڈز جنسی بے راہ روی کے بجائے غیر محفوظ انتقال خون، متاثرہ سرنج ، دانتوں کے اوزار سے لگتا ہے، جنسی بے راہ روی سے لگنے والے ایڈزکے مریضوں کی تعداد کم ہے۔ اس لیے غیر معیاری اور غیر رجسٹرڈ بلڈ بینکوں کے ساتھ اتائیوں کے خلاف سخت کارروائی کی ضرورت ہے۔
سندھ میں ایڈز کے ممکنہ 56ہزار مریض ہیں، پاکستان میں اس مرض کی شرح ایک فیصد سے بھی کم ہے، دیگر ممالک میں ایک فیصد سے زیادہ ہے لیکن اگر اسے کنٹرول نہ کیا گیا تو یہ پاکستان میں وبا کی صورت اختیار کرسکتا ہے۔

ایڈز کے مریضوں کے علاج کیلیے سندھ میں مزید 8مراکز قائم کردیے گئے، تشخیص کے لیے سول اسپتال کراچی میں ریفرل لیبارٹری اور لاڑکانہ میں بھی لیب ہے،صوبے میں سندھ ایڈز کمیشن بھی تشکیل دے دیا گیا جس کی گورننگ اور ورکنگ باڈیز ہیں جو مریضوں کیلیے پالیسیز بناتی ہیں اگر ڈاکٹر، نرسز یا طبی عملہ ان کے ساتھ برا سلوک روا رکھے تو اس کے خلاف کارروائی کی سفارش بھی کر سکتی ہیں۔

سندھ ایڈز کنٹرول پروگرام کی کوشش ہے کہ ایڈز کے پھیلاؤکوروکا جائے،اس سے  مریضوں کو علاج معالجے کی بہترین سہولت فراہم کر کے ان کی زندگی آسان بنائی جائے۔
|نیویارک: سائنسدانوں نے انسانی جسم میں ایک بالکل نیا عضو دریافت کرلیا ہے جسے انسانی جسم کا سب سے بڑا عضو بھی قرار دیا جارہا ہے۔

نیویارک یونیورسٹی میں ہونے والی اس تحقیق میں ماہرین نے انسانی جسم میں اب تک نامعلوم رہنے والا ایک نیا عضو دریافت کرلیا ہے جسے ’انٹرسٹیٹیئم‘ (Interstitium) کا نام دیا گیا ہے جبکہ اسے جسم کا سب سے بڑا عضو قرار دیتے ہوئے یہ بھی کہا گیا ہے کہ نیا دریافت ہونے والا یہ عضو، کینسر پر تحقیق (اور ممکنہ طور پر علاج) میں بھی معاون ثابت ہوسکے گا۔

ریسرچ جرنل ’’سائنٹفک رپورٹس‘‘ کے تازہ شمارے میں شائع ہونے والی رپورٹ کے مطابق، نیا دریافت شدہ عضو ایک طویل مدت سے ہماری نگاہوں سے اوجھل تھا کیونکہ تب تک انسانی جسم کے خردبینی پیمانے پر براہِ راست مشاہدے کی ٹیکنالوجی بہت زیادہ ترقی یافتہ نہیں تھی۔ البتہ، ماہرین کو شبہ تھا کہ سیال سے بھری ہوئی انتہائی باریک بافتیں (ٹشوز) جو ہمارے جسمانی اعضاء کے گرد کسی غلاف کی طرح لپٹی ہوتی ہیں، تسلسل کے ساتھ ایک دوسرے سے جڑی ہوئی ہیں؛ اور اسی بنیاد پر ان بافتوں کو (مجموعی طور پر) اپنے آپ میں ایک ’’عضو‘‘ (organ) بھی قرار دیا جاسکتا ہے۔
’انٹرسٹیٹیئل ٹشوز‘ کہلانے والی ان بافتوں کے اندر موجود سیال کو اسی مناسبت سے ’انٹرسٹیٹیئل فلوئڈ‘ کہا جاتا ہے جبکہ یہ ٹشوز ’’کولاجن‘‘ نامی پروٹین کی پرتوں (کولاجن بنڈلز) کے ذریعے آپس میں تسلسل سے جڑے ہوتے ہیں۔
|اگر پیٹ میں درد ہورہا ہو تو اس کی کئی وجوہ ہوسکتی ہیں۔ اکثر ناقص غذا کی وجہ سے معدے میں تکلیف ہونے لگتی ہے جسے ہم پیٹ کے درد سے تعبیر کرتے ہیں۔ معدے کا درد کئی امراض کی علامت بھی ہوسکتا ہے، اس لیے اسے نظرانداز نہیں کرنا چاہیے اور بلاتاخیر ڈاکٹر سے رجوع کرنا چاہیے۔

 اگر پیٹ کے بالائی حصے میں درد ہو
پیٹ کے بالائی حصے میں درد کا تعلق اکثروبیشتر معدے کی تیزابیت سے ہوتا ہے۔ تیزابی اثرات والی غذائیں کھانے سے معدے میں تیزاب کی مقدار بڑھ جاتی ہے جس کی وجہ سے سینے میں جلن اور تکلیف ہونے لگتی ہے۔ تیزابیت ختم کرنے والی ادویہ اور غذائیں کھانے سے اس کیفیت میں افاقہ ہوجاتا ہے ۔ اگر تکلیف برقرار رہے تو پھر یہ معدے، دل، پھیپھڑوں، مرکزی شریان اور بالائی دھڑ کے دوسرے اعضا میں خرابی کی علامت ہوسکتی ہے۔ تیزابیت ختم کرنے والی ادویہ اور غذائیں استعمال کرنے کے باوجود اگر جلن اور درد کی کیفیت برقرار رہے تو پھر بلاتاخیر ڈاکٹر سے رجوع کرنا چاہیے۔

 نفخ یا اپھارا اور پیٹ میں درد
نفخ یا اپھارا یعنی معدے میں گیس ہوجانا پیٹ کی سب سے عام شکایت ہے۔ اس کا تعلق کھائی جانے والی غذاؤں سے ہوتا ہے۔ کچھ غذائیں معدے کی تکلیف اور اپھارے کا باعث بن سکتی ہیں۔ خاص طور سے مرغن اور مسالے دار غذائیں کھانے کے بعد معدے میں درد اور نفخ کی شکایت ہوسکتی ہے، چناں چہ ان کا بہت زیادہ استعمال نہ کیا جائے اور شکایت ہونے کی صورت میں ان سے پرہیز کیا جائے۔ اگر نفخ میں افاقہ نہ ہورہا تو پھر یہ irritable bowel syndrome ( آئی بی ایس) کی علامت ہوسکتی ہے، چناں چہ ڈاکٹر سے رجوع کرنا چاہیے۔
٭ کھانے کے بعد پیٹ کے بالائی حصے اور سینے میں درد:
بعض لوگوں کو کھانا کھانے کے فوراً بعد پیٹ اور سینے میں جلن اور درد کا احساس ہونے لگتا ہے۔ اس کی سب سے عام وجہ کھانا کھاتے ہوئے عجلت اور تیزی کا مظاہرہ کرنا ہے۔ بعض افراد کی عادت ہوتی ہے کہ ایک کے بعد ایک نوالہ حلق سے اتارتے چلے جاتے ہیں۔ یوں لگتا ہے وہ لقمے کھا نہیں رہے نگل رہے ہیں حالاں کہ غذا کو خوب چپا کر کھانا چاہیے۔ اچھی طرح چبائے بغیر عجلت میں نوالے حلق سے اتارنے کی وجہ سے معدے پر بوجھ پڑتا ہے اور اس میں درد اور سینے میں جلن ہونے لگتی ہے۔

یہی کیفیت اس وقت بھی پیدا ہوسکتی ہے جب بھاری اور روغنی غذائیں کھائی جائیں جنھیں کھانے کی عادت نہ ہو۔ ہاضمہ درست اور سینے کی جلن رفع کرنے والی ادویہ اس کیفیت میں مؤثر ثابت ہوتی ہیں۔ میڈیکل اسٹورز سے یہ دوائیں عام مل جاتی ہیں۔ بعض اوقات ان ادویہ سے یہ شکایت دور نہیں ہوتی۔ ایسی صورت میں ڈاکٹر سے رجوع کریں۔ آپ ان غذاؤں کی فہرست بھی ہمراہ لے جاسکتے ہیں جنھیں کھانے کے بعد اس کیفیت سے دوچار ہوتے ہیں۔ یہ فہرست آپ کی کیفیت کو سمجھنے اور درست ادویہ تجویز کرنے میں معاون ہوگی۔

 پیٹ کے زیریں حصے میں درد
یہ بہت عام ہے۔خواتین میں اس کا تعلق عام طور پر ماہواری سے جوڑا جاتا ہے۔ ایام ماہواری کے دوران ہلکی ورزش یا پیراکی کرنے، یا پھر پیٹ پر نیم گرم پانی بہانے سے تکلیف کی شدت کم ہوجاتی ہے۔ اگر پیٹ کے نچلے حصے میں درد اٹھے تو اسے نظر انداز مت کیجیے، یہ اپنڈاسائٹس کا درد بھی ہوسکتا ہے۔ عموماً یہ درد پیٹ کے درمیانی حصے سے شروع ہوتا ہے۔ کچھ دیر کے بعد یہ ازخود رفع بھی ہوسکتا ہے۔ کچھ وقفے کے بعد پیٹ کے زیریں حصے کی جانب سفر کرتا ہے اور مستقل اور شدید ہوجاتا ہے۔

پیٹ میں مروڑ اٹھنا
اس کی وجہ ناقص غذاؤں کے استعمال کی وجہ سے معدے اور آنتوں کی خرابی ہوسکتی ہے۔ عموماً پیٹ میں مروڑ اٹھنے کے ساتھ پتلے دست بھی آنے لگتے ہیں۔ ایلوپیتھی یا دیسی ادویہ کے ساتھ غذا میں تبدیلی سے اس کا علاج کیا جاسکتا ہے۔ تاہم اگر یہ کیفیت مسلسل برقرار رہے تو پھر یہ کسی اور مرض کی علامت بھی ہوسکتی ہے، چناں چہ ڈاکٹر کے پاس جانے میں دیر نہیں کرنی چاہیے۔

 نفخ، اسہال اور پیٹ میں درد کا بہ یک وقت ہونا
پیٹ میں درد کے ساتھ اگر بار بار ریح خارج ہورہی ہو، اپھارے اور اسہال کی کیفیت ہو، اس کے ساتھ ساتھ جلد پر خارش بھی ہورہی ہو تو یہ بدہضمی کی علامات ہوسکتی ہیں۔ ہر انسان کا مزاج مختلف ہوتا ہے۔ بعض انسانوں کو مختلف غذائیں ہضم نہیں ہوتیں۔ یہ غذائیں کھانے پر انھیں مذکورہ بالا کیفیات کا سامنا کرنا پڑسکتا ہے۔ طب میں یہ جاننے کے لیے کوئی مخصوص ٹیسٹ نہیں ہے کہ ایک انسان کو کن غذاؤں سے بدہضمی کی شکایت ہوسکتی ہے۔

ضروری ہے کہ وہ شخص خود ان غذاؤں کی فہرست بنا رکھے جن سے اس کا ہاضمہ خراب ہوجاتا ہو۔ اگر اکثرو بیشتر مذکورہ بالا کیفیات سے دوچار ہونا پڑتا ہو تو پھر اپنی خوراک پر غور کریں کہ آپ روزانہ کیا کھا رہے ہیں۔ اس حالت میں کافی اور چائے کا استعمال ترک کردیں۔ سگریٹ نوشی کو خیرباد کہہ دیں۔

مُٹاپے میں مبتلا ہیں تو وزن کم کرنے پر توجہ دیں مگر اس مقصد کے لیے کھانا نہ چھوڑیں، دن کے اوقات میں زیادہ سے زیادہ سیدھا رہنے کی کوشش کریں، یعنی کرسی پر بیٹھیں ہیں تو کمر کو سیدھا رکھیں، مقصود یہ ہے کہ پیٹ پر دباؤ نہ پڑے۔ سوتے ہوئے قدرے
|کراچی:  سول اسپتال کراچی کی تاریخ میں پہلی بار کینسر کے مرض میں مبتلا مریض کی ٹانگ کا آپریشن کامیابی سے مکمل کرکے15کلو وزنی رسولی (ٹیومر) نکال دیا گیا ہے۔

ڈاکٹر روتھ فاؤ سول اسپتال کراچی کے میڈیکل سپرنٹنڈنٹ ڈاکٹر محمد توفیق نے بتایا ہے کہ کینسر میں مبتلا 20 سالہ مریض عیسیٰ پالاری نوری آباد ضلع جامشوروکا رہائشی اور 8 بہنوں کا اکلوتا بھائی ہے عیسیٰ کی سیدھی ٹانگ میں 5 سال قبل سوجن شروع ہوئی جو اب تک 40کلو وزنی ٹیومر بن چکا ہے ٹیومرجسم میں پھیل رہا تھا عیسیٰ کی ٹانگ سے پہلے آپریشن میں 15کلو ٹیومر نکالا گیا ہے آئندہ ماہ مزید 4 آپریشن کیے جائیں گے تاکہ باقی ٹیومر بھی نکالا جاسکے۔

ڈاکٹر محمد توفیق نے بتایا کہ پروفیسر ڈاکٹر نوشاد شیخ کی سربراہی میں سول اسپتال کے7 ڈاکٹروں کی ٹیم نے3 گھنٹے مسلسل آپریشن کیا، جوکامیاب رہا میڈیکل ٹیم میں پلاسٹک سرجن،آرتھوپیڈک سرجن اورسرجری کے پروفیسر بھی شامل تھے۔
عیسیٰ کے آپریشن کے بعد اس کی بہنیں اور والدین خوش ہیں ایک سوال پر انھوں نے بتایا کہ یہ مرض بہت ہی کم ہوتا ہے مریض روبہ صحت ہے دو ہفتوں میں چلنے کے قابل ہوجائے گا۔ آپریشن کے بعد ٹیشوکو بائیو ایپسی کے لیے بھیجا ہے تاکہ اس مرض کے ہونے کی وجوہات سامنے آسکیں رپورٹ ایک ہفتے میں آجائے گی۔

سول اسپتال کے ایم ایس ڈاکٹر ایم توفیق نے مریض عیسی پالاری کے علاج کے لیے پروفیسر نوشاد شیخ، ڈاکٹر فیصل، ڈاکٹر شہاب بیگ، ڈاکٹر ،مظہر نظام، ڈاکٹر ناصر زمان پر مشتمل خصوصی میڈیکل بورڈ تشکیل دیا تھا بورڈ نے مریض کا مکمل معائنہ کرکے فوری آپریشن تجویز کیا کیونکہ ٹیومر آدھے جسم تک پھیل گیا تھا بروقت آپریشن نہ ہونے کی صورت میں جسم میں انفیکشن ہوسکتا تھا بورڈ نے یہ فیصلہ کیا کہ کم از کم 6 بار سرجری کرنے کی ضرورت پیش آئے گی جس کے تحت پہلا آپریشن کامیابی سے کرلیا گیا ہے۔
|قبض کو اُم الامراض یعنی ’’تمام بیماریوں کی ماں‘‘ بھی کہا جاتا ہے کیونکہ یہ متعدد امراض کی وجہ ہے اور ہر عمر کے افراد کو لاحق ہوسکتا ہے۔ کم سن بچے بھی اس مرض کا شکار ہوتے ہیں جس کا علاج بہت ضروری ہے۔

اگر اجابت معمول کے مطابق نہ آئے، تھوڑی تھوڑی ہو یا دو تین روز کے بعد آئے تو اسے قبض کہا جاتا ہے۔ بڑوں کی طرح شیرخوار بچوں کو بھی قبض کی شکایت ہوجاتی ہے۔ اگر بچہ ایک ہفتے میں کم از کم تین بار اجابت نہ کرے، اجابت کرتے ہوئے فضلہ بہ آسانی خارج نہ ہوتا ہو، فضلہ خشک اور سخت ہو تو یہ قبض کی علامت ہے۔

شیرخوار یا گھٹنوں کے بل چلنے والے بچے کو قبض ہوجائے تو وہ تھکا تھکا دکھائی دیتا ہے، بہت زیادہ حرکت نہیں کرتا اور چڑچڑا ہوجاتا ہے۔ شیرخوار اور چھوٹے بچوں کو قبض ہونے کی کئی وجوہ ہوسکتی ہیں مگر بعض اوقات بظاہر اس کا کوئی سبب نظر نہیں آتا۔
یہ عام طور پر اس وقت ہوتا ہے جب بچے کو ریشہ دار پھل، سبزیاں اور دلیے مطلوبہ مقدار میں نہ دیئے جارہے ہوں۔ پانی مطلوبہ سے کم مقدار میں پلایا جارہا ہوں یا انہیں دودھ زیادہ مقدار میں دیا جارہا ہو اور وہ گھر پر یا اسکول میں ٹوائلٹ استعمال کرنے سے خوف کا شکار ہوں۔ بہت کم صورتوں میں شیرخوار اور چھوٹے بچوں میں قبض کی وجہ کوئی بیماری بھی ہوسکتی ہے۔

علاج
بچوں کی غذا میں تبدیلیاں اور انہیں اجابت کرنے کی صحیح طور سے تربیت دے کر قبض سے نجات دلائی جاسکتی ہے۔ قبض کا علاج شروع کرنے کے اثرات چند روز کے بعد اور بعض اوقات چند ہفتوں کے بعد ظاہر ہونے لگتے ہیں۔ قبض میں مبتلا بچے کو پانی زیادہ مقدار میں پلائیے۔ اگر اس نے ابھی ٹھوس غذا کھانی شروع نہیں کی ہے تو دودھ پلانے کے درمیانی وقفوں میں اسے پانی پلائیے۔

اگر آپ ڈبے کا دودھ دے رہے ہیں تو اس میں اضافی مقدار میں پانی ملانے کی ضرورت نہیں۔ آنتوں کو متحرک کرنے کےلیے بچوں کی ٹانگوں کو سائیکل چلانے کے انداز میں حرکت دیجیے اور دھیرے دھیرے ان کے پیٹ کو سہلائیے۔

بڑے بچوں کو پانی اور مشروبات زیادہ مقدار میں دیجیے اور انہیں پھلوں کی طرف راغب کیجیے۔ سیب، انگور، ناشپاتی، آڑو، اسٹرابیری اور انجیر قبض میں مفید ہیں۔ ان کوششوں کے باوجود اگر قبض میں افاقہ نہ ہورہا ہو تو پھر ڈاکٹر سے رجوع کرنا ضروری ہے۔
|نماز فجر کے بعد جب تھوڑی تھوڑی روشنی ہونے لگے تو بہت سہانا وقت ہوتا ہے۔ اس سمے بہت سے لوگ ورزش بھی کرتے ہیں تاکہ تندرست و توانا رہ سکیں۔مگر کبھی آپ نے اپنی جسمانی ساخت پر غور کیا؟

اس بات پر بھی کہ جس جسم کو آپ توانا رکھنا چاہتے ہیں، اللہ عزوجل نے اس میں کیا کیا چیزیں رکھی ہیں؟ اگر ہم اس پر غور کریں تو حیران رہ جائیں۔ انسانی بدن کی دلچسپ معلومات درج ذیل ہیں:

چربی:یہ تو آپ جانتے ہی ہیں کہ انسانی جسم میں چربی بھی ہوتی ہے لیکن یہ کتنی ہوتی ہے۔ مگر پتا ہے کتنی؟ سائنس کی رو سے انسان کے جسم میں اتنی چربی ہوتی ہے کہ اس سے تقریباً چار پونڈ صابن تیار ہوسکتا ہے۔
فولاد:بدن انساں میں اتنا فولاد ہوتا ہے کہ اس سے درمیانے درجے کے سات کیل تیار ہوسکتے ہیں۔

حرارت:انسانی جسم میں اتنی حرارت ہوتی ہے کہ اس کے ذریعے ایک وقت میں چائے کی تین پیالیاں تیار کی جاسکتی ہیں۔

چھینک:جب انسان چھینکتا ہے تو اس میں ہوا کی رفتار سو میل فی گھنٹہ ہوتی ہے۔

انسانی خون کی گردش:میرے ناقص مطالعے کے مطابق انسان کے جسم میں خون کا ایک قطرہ پچاس سال تک تقریباً بیس ہزار میل کا سفر طے کرتا ہے۔

مرد کی داڑھی :یہ داڑھی ایک سال میں تقریباً سولہ انچ کے حساب سے بڑھتی ہے۔

ہڈیاں:انسانی ہاتھ میں کل ستائیس ہڈیاں ہوتی ہیں۔ انسانی سر میں آٹھ ہڈیاں ہوتی ہیں۔ انسانی ٹانگ میں اکتیس ہڈیاں ہوتی ہیں، انسانی جسم میں کل دو سو چھ ہڈیاں ہوتی ہیں۔

مسام:ایک اندازے کے مطابق انسانی جسم میں کل پچیس لاکھ مسام ہوتے ہیں۔

ناخن بڑھنے کی رفتار:انسانی ناخن روانہ اوسط اعشاریہ ایک ملی میٹر کے حساب سے بڑھتے ہیں۔

جلد :انسانی جلد کا وزن پورے جسم کے وزن کے سولہ فیصد ہوتا ہے۔

بدن میں پانی:جس طرح دنیا میں سات حصّے پانی ہے،اسی طرح اگر ہم انسانی جسم کا مطالعہ کریں تو ہمیں معلوم ہوتا ہے کہ انسان کے جسم کا 65 فیصد حصہ پانی پر مشتمل ہے۔

اللّٰہ کی قدرت:پھیپھڑے جنھیں انگریزی میں لنگز کہتے ہیں۔ دو ہوتے ہیں دونوں کا ایک ہی کام ہے لیکن انسان کے دونوں پھیپھیڑوں میں سے دائیں طرف والا پھیپھڑا بڑا ہوتا ہے۔

توانائی:انسانی جسم میں اتنی توانائی موجود ہوتی ہے کہ اگر اس کو برقی توانائی میں تبدیل کیا جائے تو اس سے ساٹھ وولٹ کا بلب دو منٹ تک روشن کیا جاسکتا ہے۔
|جو کا استعمال جسمانی وزن میں کمی کے ساتھ انسان کو امراض قلب اور ذیابیطس جیسے جان لیوا امراض سے بچاتا بھی ہے۔

یہ بات سوئیڈن میں ہونے والی ایک طبی تحقیق میں سامنے آئی۔لیونڈ یونیورسٹی کی تحقیق میں بتایا گیا ہے کہ جو کا استعمال لوگوں کی صحت کو تیزی سے بہتر کرتا ہے۔وہ بلڈ شوگر لیول کو کم کرکے ذیابیطس کا خطرہ کم کردیتا ہے۔

تحقیق کے مطابق جو میں پائے جانے والے خصوصی فائبر طبی لحاظ سے صحت کے لیے بہت مفید ہے اور اس کا دلیہ لوگوں کی خوراک کی اشتہا کم کرنے میں مددگار ثابت ہوتا ہے۔
مزید بتایا گیا کہ غذائی فائبر کا درست انتخاب مختصر مدت میں حیرت انگیز طبی فوائد کا باعث بنتا ہے۔تحقیق کے دوران رضاکاروں کو ناشتے، دوپہر اور رات کے کھانے میں روزانہ جو سے تیار کردہ روٹی کھلائی گئی اور پھر ان کے اندر ذیابیطس اور خون کی شریانوں کے امراض کے خطرے کا تعین کیا گیا۔

محققین کے مطابق رضاکاروں کے میٹابولزم میں بہتری دیکھی گئی جس کے نتیجے میں بلڈشوگر اور انسولین کا لیول کم ہوا جبکہ انسولین کی حساسیت بڑھ گئی۔ان کا کہنا ہے کہ جو کے کھانے سے معدے میں موجود صحت کے لیے اچھے بیکٹریا زیادہ سرگرم ہوگئے اور جسم میں اہم ہارمونز کا اخراج ہوا۔
|نیو اور لینز: ڈپریشن کے علاج میں استعمال ہونے والی ادویہ دل کی دھڑکنوں میں بے ترتیبی اور دل کے عضلات کو کمزور کرنے کا باعث بن سکتی ہیں۔

نیو اورلینز میں 20 سے 23 مارچ کے دوران منعقد ہونے والی امریکن ہارٹ ایسوسی ایشن کی کانفرنس میں پیش کیے گئے ایک مقالے میں بتایا گیا ہے کہ افسردگی کے باعث دل کے عضلات کی حرکات بے ترتیب ہو جاتی ہیں جس کی وجہ سے دل کی دھڑکن کی رفتار پر اثر پڑتا ہے اور دل معمول کی کارکردگی بہتر طریقے سے انجام نہیں دے پاتا۔ دل کی دھڑکن کی اس بے ترتیبی اور رفتار میں پیدا ہونے والی خرابی کو Atrial Fibrillation  کہا جاتا ہے۔

یونیورسٹی آف ساؤتھ کیلیفورنیا میں 6644 مریضوں پر ڈپریشن کے مرض اور اینٹی ڈپریسنٹ دواؤں کے دل کی دھڑکن سے تعلق کا 13 سال تک مطالعہ کیا گیا جس سے پتا چلا کہ ڈپریشن کے مرض میں مبتلا افراد اور ڈپریشن کی دوا استعمال کرنے والے مریضوں کے دل کی دھڑکنوں میں بے ترتیبی پیدا ہونے کے خطرات کی شرح میں اضافہ ہوجاتا ہے۔
|ناروے: نئی تحقیق کے مطابق کورونری ہارٹ ڈیزیز ( دل کو خون مہیا کرنے والی شریان کی بیماری) کا تعلق موٹاپے سے نہیں بلکہ جسمانی طور پر غیر متحرک ہونے سے ہے۔

امریکن کالج آف کارڈیالوجی کے جریدے میں شائع ہونے والے مقالے میں بتایا گیا ہے کہ وزن کم کرنے کے بجائے جسمانی طور پر متحرک رہنا کورونری ہارٹ ڈیزیز کے علاج میں زیادہ معاون ثابت ہوتا ہے۔ نارویجن یونیورسٹی کے تحقیق کار ٹرائن موہولڈتھ اور ان کے ساتھیوں نے 3307 مریضوں پر موٹاپے میں اضافے یا کمی اور جسمانی طور پر متحرک رہنے کے حوالے سے جسم پر پڑنے والے اثرات کا مطالعہ کیا۔

تیس سال کے تحقیقی مطالعے سے پتا چلا کہ 3307 مریضوں میں سے جن مریضوں کے وزن میں اضافہ ہوا ان میں کورونری ہارٹ ڈیزیز سے موت کی شرح نہ ہونے کے برابر رہی تاہم وہ افراد نے جنہوں نے وزن تو کم کرلیا لیکن جسمانی طور پر متحرک نہیں تھے ان میں موت کے خطرات کی شرح 1.3 فیصد تھی۔
اسی طرح جن مریضوں نے وزن کو نارمل رکھا لیکن جسمانی طور پر متحرک رہے ایسے افراد کی موت کی شرح صفر اعشاریہ 64 رہی جوکہ نہ ہونے کے برابر ہے اس طرح اگر روز مرہ کے کاموں کی انجام دہی میں جسمانی سرگرمی کی جائے تو دل کی شریانوں کے مرض میں افاقہ ہوتا ہے اور مریض تندرست بھی رہتا ہے۔
|کراچی: سر کی خشکی ایک ایسا مسئلہ ہے جس میں مرد اور خواتین، دونوں مبتلا نظر آتے ہیں۔ خوبصورت بالوں میں خشکی کے ذرات نہایت بدنما لگتے ہیں اور انسان کی خوبصورت شخصیت پر نہایت بدصورت محسوس ہوتے ہیں جب کہ خشکی کی وجہ سے ہونے والی خارش تمام لوگوں کے سامنے شرمندگی کا باعث بھی بنتی ہے۔

خشکی سے چھٹکارا حاصل کرنے کےلیے مارکیٹ میں  کئی طرح کی مہنگی پروڈکٹس دستیاب ہیں جن کے بنانے والے سر سے خشکی کا مکمل خاتمہ کرنے کا دعویٰ کرتے نظر آتے ہیں۔ تاہم خشکی کا خاتمہ تو دور کی بات، ان پروڈکٹس میں شامل کیمیکلز بالوں کےلیے نہایت نقصان دہ ثابت ہوتے ہیں جن کی وجہ سے بالوں کے گرنے اور بے جان ہونے کی شکایت پیدا ہوجاتی ہے۔ البتہ خشکی سے متاثرہ لوگ کیمیکلز والی مہنگی پروڈکٹس استعمال کرنے کے بجائے یہ چند گھریلواور سادہ نسخے استعمال کرکے دیکھیں تو ہمیں یقین ہے کہ یہ نسخے خشکی ختم کرنے میں مددگار ثابت ہوں گے۔
|آج کل آپ جہاں کہیں چلی جائیں آپ کو لڑکیاں بالیاں، بڑی، چھوٹی، درمیانی عمر کی خواتین، سورج مکھی کے نمکین اور بھنے ہوئے بیج بڑے مزے سے چھیل چھیل کر کھاتی نظر آئیں گی۔ یہ منظر دیکھنے میں شاید عجیب لگے، مگر یہ ہے بہت مفید عمل، ہم اس کے بارے میں آپ کو بتاتے ہیں۔

آپ نے اکثر یہ منظر بھی دیکھے ہوں گے کہ اسکول، کالج گرلز، ورکنگ ویمن اور دیگر خواتین فرصت کے اوقات میں دوستوں کے ساتھ گپ شپ لگاتے ہوئے، سفر میں اور سیر و تفریح کرتے ہوئے اپنے ساتھ سورج مکھی کے روسٹڈ سیڈ بیج رکھتی ہیں تاکہ جب جی چاہے وہ ان سے لطف اندوز ہوسکیں۔

ریڑھی والے، خصوصاً ’’لالہ جی‘‘ گلیوں، بازاروں اور مارکیٹوں میں انھیں بھونتے اور فروخت کرتے نظر آتے ہیں۔ کھانے میں سوندھے، نمکین اور کرارے یہ بیج بادام، پستے کے ذائقے سے کسی بھی طرح کم محسوس نہیں ہوتے۔ آئیے دیکھتے ہیں کہ سورج مکھی کے ان بیجوں کی افادیت خواتین کے لیے کیا ہے اور یہ جادو بھرا بیج انہیں کیا کیا فائدے پہنچاتا ہے۔پاکستانی خواتین کی اکثریت غذائی قلت اور متوازن غذا کی کمی کا شکار ہے۔ وٹامن، منرل، پروٹین، حیاتین، لحمیات، کاربوہائیڈریٹ اور آئرن (فولاد) وغیرہ کی کمی تو ایک عام بات ہے۔
پروٹین حاصل کرنے کا سب سے بڑا ذریعہ گوشت ہے جو ہماری آبادی کی اکثریت کی پہنچ سے بہت دور ہے۔ دالیں اور سویا بین وغیرہ بھی کچھ کم منہگی نہیں ہیں۔ چنے اور بینز بھی عام عورت کی پہنچ میں آسانی سے نہیں آتیں جن سے وہ اپنے جسم میں پروٹین کا خزانہ حاصل کرلے اور اس کی کمی کا خاتمہ کرلے، تاہم سورج مکھی کے بیج اور تیل میں پروٹین کا ایک بھرپور خزانہ موجود ہے۔

غریب ممالک کی خواتین سورج مکھی کے بیجوں کو بہ طور غذا استعمال کرتی ہیں۔ جب کہ اس کے تیل کو مختلف طریقوں سے استعمال کیا جاتا ہے۔ کھائے جانے والے بیجوں میں سورج مکھی کے بیج سب سے زیادہ پسند کیے جاتے ہیں اور ہماری خواتین کو بہت مرغوب ہیں۔ ان کی افادیت اور اہمیت کا اندازہ اس بات سے لگائیے کہ ان سفید و کالے اور لمبے چپٹے بیجوں میں آئرن، فاسفورس اور پروٹین جیسے عناصر کا پورا اور مکمل خزانہ موجود ہے۔ یہ وٹامن بی کے حصول کا ذریعہ بھی ہیں۔

سورج مکھی کے بیجوں کی ایک اہم خاصیت یہ بھی ہے کہ یہ کسی بھی کھانے کی غذائیت بڑھادیتے ہیں۔ بڑے بڑے ریستورانوں میں سورج مکھی کے چھوٹے بیج پیس کر دہی، شوربے اور سلاد پر چھڑکے جاتے ہیں۔ اگر ان بیجوں کو چھیل کر سبزیوں میں ملالیا جائے تو ان میں پروٹین، وٹامنز اور معدنی اجزا کے ساتھ ساتھ آئل بھی شامل ہوجاتا ہے جس کے بعد یہ تیار کردہ سبزیاں غذائیت میں بے پناہ اضافے کا سبب بن جاتی ہیں۔

دنیا کے بہت سے ممالک کی خواتین سورج مکھی کے بیجوں کو میٹھے اور نمکین پکوانوں میں اوپر سے پستہ بادام کی ہوائیوں کی طرح باریک پیس کر یا کاٹ کر استعمال کرتی ہیں۔ڈائٹنگ کرنے والی اور کم زور جسم رکھنے والی خواتین، لاغر و کم زور بچوں اور بڑھتی عمر والے بچوں کو سورج مکھی کے یہ روسٹڈ بیج بھی بہ طور اسنیکس کھانے کے لیے دیں اور پھر اس کے اثرات بھی دیکھیں۔

خواتین اور بچوں کے غذائی شیڈول میں سورج مکھی کے بیجوں کا مغز ایک بہترین غذائی پروٹین ثابت ہوگا۔ یہ اپنی جگہ خود ایک مکمل غذا ہے۔ اگر سورج مکھی کے بیجوں کو پیس کر یا کوٹ کر دودھ میں شامل کرکے بچوں اور ٹین ایجرز کو پلایا جائے تو یہ ان کی بڑھوتری میں اہم کردار ادا کرتے ہیں اور ان کی غذائی اور پروٹین کی ضروریات بھی پوری کرتے ہیں۔

سورج مکھی کے بیجوں میں 50 فی صد تیل شامل ہوتا ہے، لہٰذا بہتر یہ ہوگا کہ کہ ان مغزوں کو روسٹ کرکے استعمال کیا جائے۔

سورج مکھی کے بیجوں کے استعمال سے خواتین میں کام کاج کے بعد تھکاوٹ اور جھنجلاہٹ کا احساس ختم ہوجائے گا۔

شوگر کے مریض ان بیجوں کا استعمال ڈاکٹر کے مشورے سے کریں، تاہم کہا جاتا ہے کہ سورج مکھی کے یہ طلسماتی بیج جسم میں زیادہ شوگر اور کاربوہائیڈریٹس کی مقدار کو کنٹرول کرتے ہیں۔ سورج مکھی کے بیجوں میں پوٹاشیم کی مقدار کافی زیادہ ہوتی ہے۔ یہ پوٹاشیم ہماری روز مرہ کی غذا میں پائے جانے والے سوڈیم کے توازن کو برقرار رکھتی ہے۔

سورج مکھی میں پائی جانے والی میگنیشیم کی وافر مقدار دل، پٹھوں اور اعصابی بافتوں میں کیلشیم اور میگنیشیم کے درمیان مناسب توازن قائم رکھنے میں معاون ثابت ہوتی ہے۔ سورج مکھی کے بیجوں میں تھا یامین اور نایاسین کا پایا جانا سورج مکھی کو اعصاب اور دماغ کے ساتھ ساتھ جلد اور اعضائے ہضم کو بہت زیادہ فائدہ پہنچاتے ہیں۔ اگر انسانی جسم میں تھایامین اور نایاسین جیسے اہم وٹامن کی کمی ہوجائے تو متعدد امراض پیدا ہوسکتے ہیں۔

افریقی خواتین سورج مکھی کے بیجو ں کا جوشاندہ یا خشک بیجوں کا سفوف اپنے بچوں کو گلے کی سوزش، کھانسی، انفلوائنزا، ٹانسلز اور برونکائیٹس جیسے امراض میں کھلاتی اور پلاتی ہیں۔ کہتے ہیں کہ جس گھر میں سورج مکھی کا پودا لگا ہوتا ہے، اس گھر کے باسی زکام اور انفلوائنزا سے مکمل طور پر محفوظ رہتے ہیں۔ افریقی خواتین کی سب سے زیادہ استعمال کی جانے والی اور پسند کی جانے والی شے سورج مکھی کے بیج ہیں۔ پھر ان سے تیار کردہ آئل، آٹا، گھی، مکھن، کریم ان کی روز مرہ کی غذا میں شامل ہیں۔

سورج مکھی کے بیجوں سے تیار کردہ آٹا ان خواتین میں خون کی کمی سے پیدا ہونے والے امراض سے بچاؤ اور علاج بھی کرتا ہے۔ انسانی صحت کی بہتری میں سورج مکھی کے بیج بہت زیادہ بہتری لاسکتے ہیں۔ اس کا تیل خون کی شریانوں کی دیواروں پر کولیسٹرول کو جمنے نہیں دیتا۔

یورپ، امریکا اور افریقا کے مقابلے میں ایشیائی خواتین ابھی سورج مکھی کی افادیت اور اہمیت سے ناواقفیت کی بنا پر اس سے کچھ دور ہیں۔ تاہم انہیں چاہیے کہ اپنی اور اپنے اہل خانہ کی صحت کے لیے تمام اسنیکس کو سن فلاور آئل میں تیار کریں۔ بلکہ ناشتے کا اہتمام بھی سن فلاور آئل سے کریں یہ آپ کی صحت کے لیے ہی مفید نہیں بلکہ جلد اور بالوں کے لیے بھی غذا فراہم کرتا ہے اور آپ دیر تک جوان رہ سکتی ہیں۔
|لندن: نئی تحقیق کے مطابق کیلکولیٹرز طالب علموں کی ذہانت میں اضافے کا باعث بنتے ہیں جب کہ اس سے قبل یہ سمجھا جاتا تھا کہ کیلکولیٹرز کے استعمال سے بچے ذہین نہیں بلکہ کند ذہن ہوجاتے ہیں۔

اکیڈیمکس فار ایجوکیشن انڈاؤمنٹ فاؤنڈیشن  کی جانب سے کی گئی تحقیق سے ثابت ہوا ہے کہ کیلکولیٹرز استعمال کرنے والے طالب علموں کی ذہانت میں نہ صرف یہ کہ اضافہ ہو جاتا ہے بلکہ ایسے طالب علموں میں ’پرابلم سولونگ‘  سوچ میں بھی اضافہ ہوجاتا ہے جب کہ کیلکولیٹرز کو ریاضی کے مختلف کُلیوں کے حل کے لیے استعمال کرنے کے دوران ہندسوں کی تبدیلی کے ساتھ بار بار کیے جانے والے مشاہدے سے بھی سوچنے اور غور کرنے کی صلاحیتوں میں مہارت آتی ہے۔

اس تحقیق سے قبل سمجھا جاتا تھا کہ ریاضی کے مشکل کلیوں کو حل کرنے کے لیے کیلکولیٹرز کے استعمال سے طالب علم ذہانت کو بروئے کار نہیں لاتے جس کی وجہ سے ان میں سوچنے، جانچنے اور حل کرنے کی صلاحیت میں کمی واقع ہو جاتی ہے اور وہ کلی طور پر اس الیکٹرونکس آلے پر منحصر ہو جاتے ہیں جس کے بعد ان کی ذہانت میں کمی واقع ہوجاتی ہے۔
تاہم اکیڈیمکس فار ایجوکیشن انڈاؤمنٹ فاؤنڈیشن کا اپنی تحقیق میں کہنا ہے کہ کیلکولیٹرز کے استعمال سے اذہان منجمد نہیں بلکہ متحرک ہوتے ہیں لیکن اس کے لیے ضروری ہے کہ کیلکولیٹرز کا استعمال درست طریقے سے کیا جائے جمع تفریق، ضرب اور تقسیم کے نتائج حاصل کرنے سے ذہن میں خود بھی کوئی نتیجہ نکال لینا چاہیے اور اس نتیجے کا کیلکولیٹر کے نتیجے سے تقابل کرنا چاہیے۔

ماہر تعلیم کا خیال ہے کہ کیلکولیٹرز کی افادیت اپنی جگہ مسلم ہے تاہم طالب علموں کو جمع، تفریق، ضرب اور تقسیم کے رائج عمومی و روایتی طریقوں کو سیکھنے کے بعد ہی کیلکولیٹرز کا استعمال کرنا چاہیئے اور اس سے پہلے اسکول اور کالجز میں بالخصوص امتحانات کے دوران کیلکولیٹرز پر مکمل پابندی عائد رہنی چاہیے۔
|اسپیگیٹی یا نوڈلز آٹے یا میدے سے بنی ہوئی موٹی سویاں ہوتی ہیں۔

یہ بچوں کی مرغوب غذا ہیں مگر بڑے بھی انھیں شوق سے کھاتے ہیں۔ مگر انھیں کھانا کوئی آسان کام نہیں۔ روایتی چمچے سے انھیں بے حد مشکل ہے۔ کانٹے سے کھانے میں بھی مشکل پیش آتی ہے۔ چمچے سے انھیں اٹھایا جائے تو منھ تک پہنچتے پہنچتے بیشتر سویاں گرجاتی ہیں، ایک آدھ ہی بچ پاتی ہے۔

اسپیگیٹی کو کانٹے میں لپیٹ کر کھایا جاتا ہے، مگر یہ بھی خاصا مشقت والا کام ہے۔ یوں اسپیگیٹی ہوتی تو بہت مزے دار ہے مگر اسے کھانے میں ہونے والی مشکل مزہ کرکرا بھی کردیتی ہے۔
یہ مشکل اس برقی کانٹے نے حل کردی ہے۔ یہ کانٹا صرف اسپیگیٹی کے لیے ڈیزائن کیا گیا ہے۔  برقی کانٹے کے دستے کے اندر بیٹری رکھی ہوئی ہے۔ ان بیٹریوں سے برقی کرنٹ سرے پر موجود موٹر تک پہنچتا ہے۔ کرنٹ ملتے ہی موٹر گھومنے لگتی ہے، اور اس سے منسلک کانٹا بھی گردش کرنے لگ جاتا ہے۔

کانٹے کو پلیٹ کے درمیان رکھ کر بٹن دبایا جائے تو سویاں اس کے گرد لپٹنا شروع ہوجاتی ہیں۔ مطلوبہ مقدار میں سویاں لپٹ جائیں تو بٹن سے انگوٹھا ہٹا لیں اور اسپیگیٹی سے لطف اندوز ہوں۔ برقی کانٹے کا استعمال بے حد آسان اور محفوظ ہے۔ بس اتنا خیال رکھیں کہ اسپیگیٹی سے لیس کانٹا منھ کے اندر ہو تو انگوٹھا یا کوئی انگلی بٹن سے چُھو نہ جائے۔
|پرتھ: نئی تحقیق کے مطابق خواتین کے بیضہ دان کے افعال کو نقصان پہنچانے والی پچیدہ بیماری ’پولی سسٹک اووریز سنڈروم‘ کا تعلق اووری سے نہیں بلکہ دماغ سے ہوتا ہے۔

ماہرین امراض زچہ و بچہ کے مطابق خواتین میں بانجھ پن کی ایک وجہ بیضہ دانی میں خرابی ہے جسے (Polycystic Ovary Syndrome)  کہا جاتا ہے اس بیماری کے باعث اووری میں بیضہ نہیں بن پاتا ہے اور بیضے کی رحم میں غیر موجودگی کے باعث خواتین حاملہ نہیں ہو پاتیں۔ کہا جاتا تھا کہ یہ بیماری اووری میں گلٹیاں پیدا ہونے کی وجہ سے ہوتی ہے جس کی وجہ اووری میں موجود ایک ہارمون ’اینڈروجن‘ ہے۔

یونیورسٹی آف ساؤتھ ویلز آسٹریلیا میں ہونے والی تحقیق میں سائنس دانوں نے مادہ چوہوں پر مختلف تجربات کیے۔ سائنس دانوں نے چوہیا کے رحم میں اینڈروجن ہارمون کو وصول کرنے والے ریسیپٹر کو آپریشن کرکے ہٹا دیا تا کہ دماغ سے خارج ہونے والے اینڈروجن ہارمون کو وصول نہیں کیا جاسکے اس طرح پولی سسٹک اووری سنڈروم نہیں ہو پائے گی لیکن حیرت انگیز طور پر اینڈروجن ریسپیٹرز کو نکالنے کے باوجود چوہیا کو یہ مرض لاحق ہو گیا۔
سائنس دانوں نے اپنی تحقیق کے لیے مادہ چوہوں کو چار گروپ میں تقسیم کیا۔ پہلے گروپ میں نارمل چوہیا، دوسرے گروپ میں ایسی چوہیا تھیں جن میں اینڈروجن ریسیپٹرز جسم کے کسی حصے میں موجود نہیں تھے، تیسرے گروپ میں ایسی مادہ تھیں جن کے دماغ میں اینڈروجن ریسیپٹرز نہیں تھے جب کہ چوتھے گروپ میں شامل مادہ میں اینڈروجن ریسیپٹرز اووری میں موجود نہیں تھے۔
|نیویارک: جسمانی ورزش کے ماہرین نے انکشاف کیا ہے کہ دس سے پندرہ منٹ تک ایک پاؤں پر کھڑے رہنے سے نہ صرف جسم کے جوڑ مضبوط ہوتے ہیں بلکہ توازن برقرار رکھنے کی صلاحیت میں بھی اضافہ ہوتا ہے۔

اسکول کے زمانے میں اساتذہ کی جانب سے کان پکڑ کر ایک ٹانگ پر کھڑے رہنے کی سزا دی جاتی تھی اور مرغا بنایا جانا بھی ایک عام سزا ہوا کرتی تھی، اسی طرح تاخیر سے اسکول آنے پر میدان میں دوڑ لگوانا یا اُٹھک بیٹھک کروانا بھی طالب علموں کو دی جانے والی عام سزائیں تھیں لیکن اس کے حیرت انگیز سائنسی فوائد بھی ہیں۔

گو کہ اساتذہ یہ سزائیں نظم وضبط کی پابندی کو یقینی بنانے کے لیے دیا کرتے تھے لیکن جسمانی ورزش کے ماہرین اور فزیو لوجسٹ کا کہنا ہے کہ یہ سزائیں جسمانی مضبوطی اور صحت کے لیے کارگر ثابت ہوتی ہیں۔ بالخصوص ایک ٹانگ پر کھڑے رہنا جسم کے جوڑوں کی مضبوطی اور توازن کو برقرار رکھنے کی صلاحیت میں اضافے کے لیے ایک عمدہ مشق ہے۔
کسرت کے ماہرین تجویز کرتے ہیں کہ دن میں 15 منٹ کے لیے ایک پاؤں پر کھڑے ہوکر دونوں ہاتھوں کو طیارے کے پَر کی طرح دائیں و بائیں جانب پھیلا کر آنکھیں بند کرلیں اور ہر بیس سیکنڈ بعد پاؤں تبدیل کرتے رہیں اس طرح آپ کا جسم توازن کرنا سیکھ جائے گا اور جسم کے پٹھے اور ہڈیوں کے جوڑ مضبوط ہوجائیں گے۔

امریکا میں فٹنس سینٹر چلانے والے ماہر جسمانی ورزش والکر کا کہنا ہے کہ ایک پاؤں پر کھڑے رہنے میں دشواری کا سامنا ہو تو اپنے دونوں ہاتھوں سے کانوں کو پکڑ لیں اس طرح جسم کا توازن برقرار رہے گا اور آپ فرش پر نہیں گریں گے اسی طرح جب توازن برقرار ہو جائے تو دوبارہ ہاتھوں کو پھیلالیں اس دوران نارمل طریقے سے سانس لیتے رہیں۔
|لاس اینجلس: امریکی ماہرین نے بینائی چھیننے والے لاعلاج مرض ’میکیولر ڈی جنریشن‘ کے متاثرین کی آنکھوں میں زندہ خلیات سے بنے پیوند لگا کر نظر کو بہتر بنانے میں اہم کامیابی حاصل کرلی ہے۔

عمر کے ساتھ ساتھ بصارت میں شدید کمی کی ایک وجہ میکیولر ڈی جنریشن ہے جس میں آنکھ کے پردے (ریٹینا) میں دھیرے دھیرے خرابی پیدا ہوتی ہے اور اس عمل کو کسی بھی طرح ٹھیک نہیں کیا جاسکتا۔ عموماً 60 سال کی عمرکے بعد میکیولر ڈی جنریشن کا مرض کئی افراد کو لاحق ہوجاتا ہے۔

اب ماہرین نے چار عمر رسیدہ افراد کی آنکھ میں خاص حیاتیاتی پیوند لگا کر ان کی نظر کو بہتر بنانے میں اہم کامیابی حاصل کی ہے۔ ان مریضوں میں ایک 69 سالہ خاتون بھی شامل ہیں جو پہلے نظر کے ٹیسٹ کے چارٹ پر صرف 7 حروف پڑھ سکتی تھیں لیکن اس پیوند کاری کے بعد اب 24 حروف پڑھ لیتی ہیں۔
لاس اینجلس میں واقع یونیورسٹی آف سدرن کیلیفورنیا کے پروفیسر عامر کاشانی اور ان کے ساتھیوں نے پولیمر سے بنی 6 ملی میٹر چوڑی اور 4 ملی میٹر لمبی چپ بنائی اور اس پر ریٹینا کے صحت مند خلیات لگائے۔ اس کے بعد چار مریضوں کی ایک ایک آنکھ کی پشت پر یہ پیوند لگایا گیا جبکہ دوسری آنکھ کو ایسے ہی چھوڑ دیا گیا۔

ماہرین کے مطابق ایک جانب تو یہ حیاتیاتی پیوند نظر کو بہتر بناتا ہے تو دوسری جانب آنکھوں میں خشک میکیولر ڈی جنریشن کا علاج کرتا ہے جو اس مرض کی سب سے عام قسم ہے اور بصارت کھونے والے 90 فیصد افراد اسی کے شکار ہوتے ہیں۔

اسی طرح کے پیوند، نمی والی میکیولر ڈی جنریشن کےلیے تیار کیے جاچکے ہیں۔ اس کیفیت میں خون کی نالیاں ریٹینا کے ایپی تھیلیئل خلیات پر حملہ آور ہوکر انہیں تباہ کردیتی ہیں۔

پروفیسر عامر کاشانی کہتے ہیں کہ پیوند کاری کے ایک سال بعد جب تمام مریضوں کا جائزہ لیا گیا تو پیوند والی آنکھ مستحکم اور ٹھیک تھی جبکہ جس آنکھ پر پیوند نہیں لگا اس کی بصارت مزید خراب ہوتی گئی۔ اب اگلے مرحلے میں یہ پیوند مزید مریضوں کو لگایا جائے گا۔
|کراچی: ماہرین صحت کا کہنا ہے کہ صحت مند زندگی کواپنانے کیلیے کم کھائیں اورزیادہ واک کریں کیونکہ پاکستان میں ذیابیطیس کا مرض ہولناک صورت اختیار کررہا ہے۔

صنوفی کی بین الاقوامی ذیابیطس کانفرنس میں عالمی ماہرینِ ذیابیطس نے خطاب اور پریس کانفرنس کے دوران کہا کہ پاکستان میں اس وقت اس مرض سے متاثرہ افراد کی تعداد75لاکھ سے بھی تجاوزکرگئی ہے، ذیابیطیس کے مرض کو نظر انداز نہ کریں کیونکہ اس مرض کی پیچیدگیوں سے امراض قلب، گردے اورا ٓنکھوں کے مسائل بھی جنم لے رہے ہیں۔

صنوفی پاکستان کی جانب سے منعقدہ ذیابیطس کانفرنس میں ذیابیطس ایسو سی ایشن آف پاکستان کے سیکریٹری جنرل پروفیسر اے صمد شیرا نے پریس کانفرنس اور طبی ماہرین کے پینل کے مختلف سوالوں کے جواب میں کہاکہ صحت مند طرزِ زندگی کیلیے ضروری ہے کہ وہ اپنے ذیابیطس کے باقاعدگی سے ٹیسٹ کرائیں خصوصاً ان افرادکیلیے جن میں اس مرض کا شکار ہونے کی ظاہری طبی علامات موجود ہوں۔
عالمی ماہرینِ ذیابیطس نے انٹر نیشنل ڈایابیٹز فیڈریشن کی ہدایت ‘کم کھائیں ، زیادہ چلیں ‘ کو اپنانے پر بھی زور دیا،انھوں نے کہاکہ آئی ڈی ایف ڈائبٹیز ایٹلس کے 2017 میں شائع کردہ آٹھویں ایڈیشن کے مطابق پاکستان میں ذیابیطس کے مریضوں کی تعداد 75 لاکھ سے تجاوز کر چکی ہے، ذیابیطس کی بڑھتی ہوئی شرح کو پالیسی سازوں، ذیابیطس کے مریضوں، ابتدائی طبی امداد دینے والے عملے، ڈاکٹروں، ذرائع ابلاغ اور مختلف ماہرینِ امراض کی مشترکہ کاوشوں سے قابو پایا جاسکتا ہے۔

پانچویں انٹرنیشنل ڈائبٹیز کانفرنس کا انعقاد صنوفی پاکستان اور ڈائبٹیز ایسوسی ایشن آف پاکستان کے اشتراک سے کیا گیاجس میں صدر انٹر نیشنل ڈائبٹیز فیڈریشن پروفیسر نام ہان چو نے ذیابیطس کا مقابلہ کرنے کے لیے طبی تعلیم کو اہم ترین ہتھیار قرار دیا۔

پروفیسر ماسیمو مسّی بینڈیٹی صدر اور سائنٹفک ڈائریکٹر، حب فار انٹرنیشنل ہیلتھ ریسرچ اٹلی نے ایک سوال کے جواب میں کہا کہ آج ذیابیطس کے شکار لوگوں میں اولمپکس کے کئی گولڈ میڈلسٹ بھی شامل ہیں، ہائی پو گلسمیا یعنی خون میں شوگر کی کم مقدارکا خوف لوگوں کے رویوں پر اثر اندا ز ہوکر منفی نتائج کی وجہ بن رہا ہے۔

ڈاکٹر ڈاریو راہیلیک، صدر کرو شیا کی سوسائٹی فار ڈائبٹیز اینڈ میٹابولک ڈیزیزز نے کہا کہ علاج میں تاخیر دل کے امراض اورکئی طبی پیچیدگیوںکا سبب بن سکتی ہے اور ذیابیطس کے مریضوں میں دل کے امراض سب سے زیادہ اموات کا سبب ہیں۔

صنوفی پاکستان کے جنرل منیجر اور منیجنگ ڈائریکٹر عاصم جمال نے کہا کہ ذیابیطس کے میدان میں صنوفی کا تجربہ سو سال کا ہے، صنوفی نہ صرف اپنی پیش کردہ مربوط دوائیں بلکہ صنوفی انٹرنیشنل ڈائبٹیز کانفرنس کی طرز پر طبی و تدریسی تقریبات، سائنسی ورکشاپس اور کانفرنسوں کا انعقاد کر کے ذیابیطس کے علاج کو بہتربنانے کے عزم پر قائم ہے، مذکورہ کانفرنس5سال سے منعقد کی جارہی ہے۔
|واشنگٹن: ماہرین نے ایک بہت بڑے سروے کے بعد انکشاف کیا ہے کہ دہی کا باقاعدہ استعمال بلڈ پریشر اور دل کے امراض سے بچاتا ہے۔ 

ہائی بلڈ پریشر، فالج اور امراضِ قلب کی بڑی وجہ ہے، اسی بنا پر اس کیفیت کو ’خاموش قاتل‘ کہا جاتا ہے۔ اس وقت دنیا بھر میں ایک ارب آبادی ہائی بلڈ پریشر کی شکار ہے تاہم  دہی کا استعمال اس مرض کو قابو میں رکھتا ہے اور یوں دل کے متعدد امراض کا خطرہ ٹل سکتا ہے۔

اس ضمن میں نرسز ہیلتھ اسٹڈی کی گئی جس میں 30 سے 35 برس کی 55 ہزار ایسی خواتین کو شامل کیا گیا جنہیں بلند فشارِ خون کا عارضہ لاحق تھا جب کہ ساتھ ہی 40 سے 75 سال کے 18 ہزار مردوں کو بھی شامل کیا گیا اور کئی سال تک ان ہزاروں مردوزن کا جائزہ لیا گیا۔
1980 سے شروع کیے گئے اس سروے میں شرکا سے مختلف وقفوں میں 61 سوالات کیے گئے۔ اس دوران شرکا سے فالج، دل کے امراض اور دیگر کیفیات کے بارے میں بھی پوچھا گیا۔ ان میں سے جنہوں نے دہی کا باقاعدہ استعمال کیا تھا ان میں دل کے دورے کا خطرہ 30 فیصد تک کم دیکھا گیا جب کہ خواتین میں یہ شرح 19 فیصد تھی۔

اس سروے میں 3 ہزار 300 خواتین اور 2 ہزار 148 مردوں کو دل، قلبی رگوں یا فالج وغیرہ کا حملہ ہوا۔ سروے کے پورے عرصے میں جنہوں نے ہفتے میں دو مرتبہ دہی کھایا تھا ان میں یہ خطرات 20 فیصد تک کم دیکھے گئے۔ ماہرین کے مطابق اس اہم مطالعے سے دہی کی افادیت سامنے آئی ہے۔

تحقیقی ٹیم کے اہم رکن جسٹن بیونڈیا کا کہنا ہے کہ اس سے قبل قیاس کیا جاتا رہا تھا کہ دہی بلڈ پریشر معمول پر رکھتا ہے تاہم اب ہزاروں افراد پر کئے گئے 30 سالہ مطالعے سے یہ بات ثابت ہوگئی ہے کہ دہی جسم پر مفید اثرات مرتب کرتا ہے کیونکہ بلڈ پریشر میں مبتلا افراد پر دہی کے بہت اچھے اثرات مرتب ہوئے ہیں۔ اس لحاظ سے یہ بات ثابت ہوگئی ہے کہ بلڈ پریشر میں دہی کا استعمال بہت مفید ثابت ہوسکتا ہے۔
|مرگی (Epilepsy) کے بارے میں ہمارے معاشرے میں کئی تصورات پائے جاتے ہیں۔ ایک تو یہ کہ مرگی کے مریض پر جن یا بھوت کا سایہ ہوتا ہے۔ اس پر جن ’آتا‘ ہے تو یہ حالت ہوجاتی ہے ( حالت سے مراد دورے کا پڑنا ہے )۔ لوگ سمجھتے ہیں کہ ان افراد کی زندگی مختصر ہوتی ہے۔ نیز یہ افراد زندگی میں کوئی قابل ذکر کام کرنے یا نام کمانے کے قابل نہیں ہوتے۔

مرگی کے مرض کا شعور رکھنے والے لوگ اسے لاعلاج سمجھتے ہیں کہ موت کے ساتھ ہی مریض کی اس مرض سے جان چُھوٹتی ہے۔ یہ تصور بھی پایا جاتا ہے کہ مرگی کے مریض نہ تو شادی کے قابل ہوتے ہیں اور نہ ہی باپ یا ماں بن سکتے ہیں۔ یہ تمام غلط تصورات ہیں۔

مرگی ایک دماغی بیماری ہے جیسے دوسری دماغی بیماریاں مثلاً فالج وغیرہ ہوتی ہیں۔ یہ دما غ میں برقی انتشار پیدا ہونے کی وجہ سے لاحق ہوتی ہے۔ ہر انسان کے دماغ میں برقی کرنٹ کارفرما ہوتا ہے۔ اسی کرنٹ کے ذریعے دماغ کا ایک حصہ دوسرے حصہ سے منسلک رہ کر اپنا فعل انجام دیتا ہے۔ بعض انسانوں کے دماغ میں کسی خاص وجہ سے دماغی کرنٹ کی پیداوار کا نظام وقفے وقفے سے بگڑ جاتا ہے، اس کا نتیجہ مرگی کے دورے کی صورت میں ظاہر ہوتا ہے۔
علامات

مرگی کے دورے کی علامات میں مریض کا بے ہوش ہونا ، پیشاب خطا ہوجانا ، زبان کا دانتوں کے بیچ میں آجانا ، ہاتھ پاؤں کا مڑ جانا یا اکڑ جانا، آنکھوں کی پتلیوں کا اوپر چڑھ جانا ، منہ کا سختی سے بند ہوجانا شامل ہیں۔ ان سب علامات کا دورانیہ ایک سے دو منٹ کا ہوتا ہے اور اگر کسی مریض میں پانچ منٹ سے زیادہ یہ علامات برقرار رہے تو اسے فوراً اسپتال لے جانا چاہیے۔ یہ تمام علامات عموماً بڑی مرگی میں پائی جاتی ہیں ۔ جیسے ہم عام طور پرGeneralize and Focal Eplipsyکہتے ہیں۔

دوسری جانب چھوٹی مرگی جوکہ بچوں میں پائی جاتی ہے ، اس میں بچے کوئی بھی کام کرتے کرتے اچانک دس سے پندرہ سیکنڈ کے لیے گم صم یا خاموش ہوجاتے ہیں ۔ جسے ہم عام طور پر Blank Seizuresیا Absenceکہتے ہیں ۔ کچھ مریض اچانک کھڑے کھڑے نیچے گر جاتے ہیں، اسے Atonic Seizures  کہا جاتا ہے۔ اس میں سر میں چوٹ پر چوٹ لگنے کے زیادہ امکانات ہوتے ہیں۔ اس قسم کے مریضوں کو ایک خاص قسم کا ہیلمنٹ پہنایا جاتا ہے تا کہ مریض کو سر پر چوٹ لگنے سے بچایا جائے ۔

اسباب

یوں تو مرگی کا مرض دماغ میں برقی کرنٹ کی زیادتی کے باعث ہوتا ہے، مگر اس کی کئی اور وجوہ بھی ہوتی ہیں، جیساکہ خون میں شکر کا کم ہوجانا ، نمکیات کی کمی کا ہوجانا، کیلشیم کی سطح کا گرجانا، دماغ کی رسولی، دماغ کا انفیکشن جیسے کہ دماغ کی ٹی بی اور ملیریا وغیرہ، دماغ کا فالج ، سر کی چوٹ وغیرہ۔ پاکستا ن میں عام طور پر مرگی کی بڑی وجہ سرکی چوٹ، دماغ کا فالج ، دماغ کا ملیریا ( Cerebral Malaria) ہے ۔

پانچ سال کے بچوں میں اکثرو بیشتر بخار کے ساتھ ساتھ مرگی کے بھی جھٹکے پڑتے ہیں جسے ہم Febrile Seizure کہتے ہیں ۔ کچھ خواتین میں ماہواری کی وجہ سے ہارمون کا نظام غیرمتوازن ہوتا ہے جوکبھی کبھار مرگی کے جھٹکوں کا سبب بنتا ہے۔ اسے Cataminal Epilepsyکہا جاتا ہے ۔ حاملہ خواتین میں خون گاڑھا ہونے کی وجہ سے دما غ کی شریا نوں میں جم جاتا ہے ، اس کیفیت کو Caverneous Venous Thrombosis کہا جاتا ہے ۔ اس کے علاوہ حاملہ خواتین کو بلڈ پر یشر بڑھ جانے، جسم کے سوج جانے اور پیشاب میں پروٹین بڑھ جانے کی وجہ سے بھی مرگی کے دورے پڑسکتے ہیں۔ اس کیفیت کو clampsiaکہتے ہیں ۔

تشخیص

مرگی کے مریضوں کے کچھ خاص ٹیسٹ کرائے جاتے ہیں ۔ جیسا کہ دماغ کی پٹی جس کو ہم عام طور پر EEGکہتے ہیں۔ اور اس کے علاوہ دما غ کا MRIیا CT Scan، Blood Sugar ، Calcicum، Electrolytes اور اگر دماغ کے انفیکشن کا شک ہو تو ریڑھ کی ہڈی کا پانی (Lumbar Puncture) نکالا جاتا ہے ۔

احتیاط

مرگی کے مریض کو جھٹکے لگتے ہوئے دیکھیں تو سب سے پہلے اُس کو پیٹ کے بل لٹادیں تاکہ سانس کی نالی میں کوئی چیز نہ جاسکے ، اگر مریض نے چُست لباس پہنا ہوا ہے تو اس کے بٹن وغیرہ کھول کر ڈھیلا کردیں۔ مریض کے منھ میں کچھ نہ ڈالیں نہ اسے دبوچیں۔ اگر جھٹکوں یعنی دورے کا دورانیہ پانچ منٹ سے بڑھ جائے تو فوراً ایمبولینس بلاکر مریض کو جلد از جلد اسپتال پہنچائیں ۔ کچھ چیزیں مرگی کے مریضوں کے لیے نقصان دہ ثابت ہوسکتی ہیں جیسے کہ رات کو دیر سے سونا، ذہنی دباؤ ، گرم موسم ، الکوحل کا استعمال ، ٹیلی وژن اور کمپیوٹر کا زیادہ استعمال ۔

علاج

مرگی کا مرض ادویہ کے استعمال سے 70فی صد تک ختم کیا جاسکتا ہے اور بقیہ 30فی صد کو کنٹرول میں رکھا جاسکتا ہے۔ مرگی کے مریضوں کو کچھ پرانی ادویہ مثلاً Sodium Valporate، Carbamazpine  ،Phenobarbitone، وغیرہ اور کچھ نئی ادویہ مثلاً Levitericetam، Lamotrigineوغیرہ دی جاتی ہیں۔ کچھ دوسرے طریقے سے بھی مرگی کا علاج کیا جاتا ہے مثلاً ایک خاص قسم کی خوراک جس کو Ketogenic Diet کہا جاتا ہے، دی جاتی ہے۔ اس کے علاوہ Vagal Nerve Stimulation  اور Epilepsy  Surgery  جیسے طریقے بھی مرگی کے علاج میں استعمال کیے جاسکتے ہیں۔

یاد رہے کہ مرگی قابل علاج مرض ہے لہٰذا مرگی کا مریض معاشرے میں ایک عام انسان کی طرح زندگی گزار سکتا ہے ۔ اور باقاعدگی سے دوائیاں لینے سے یہ مرض ختم ہوسکتا ہے ۔ دنیا کی تاریخ ایسے مشہور لوگوں سے بھری ہوئی ہے جنہوں نے مرگی جیسے مرض میں مبتلا ہونے کے باوجود نام کمایامثلاً شنہشاہ سکندر اعظم ، سائنس داں نیوٹن ، نوبیل انعام شروع کرنے والے الفرڈ نوبیل ، دنیائے کرکٹ کے مایہ ناز کرکٹر جونٹی رہوڈز اور ٹونی گریگ،  سابق امریکی خاتون اول ہلیری کلنٹن اور پاکستان کے سب سے محترم سماجی کارکن مرحوم مولانا عبدالستار ایدھی صاحب وغیرہ۔
|ٹورنٹو: پاستا، میکرونی اور اسپیگٹی کے شوقین افراد کے لیے اچھی خبر سامنے آئی ہے کہ یہ غذائیں وزن بڑھاتی نہیں بلکہ کم کرتی ہیں۔

ایک نئی تحقیق میں یہ بات سامنے آئی ہے کہ پاستا، میکرونی اور اسپیگٹی وزن کم کرنے میں مددگار ثابت ہوتی ہیں۔ ہفتے میں تین بار یہ اطالوی غذائیں کھانے سے 3 ماہ کے دوران وزن میں آدھا کلو کمی آتی ہے۔

ٹورنٹو کے مائیکل اسپتال میں ہونے والی تحقیق کے مطابق ان غذاؤں میں گلے سیمک انڈیکس(جی آئی) دیگر کاربو ہائیڈریٹس کے برعکس کم ہوتا ہے  جو کہ  خون میں اچانک  شکر(شوگر) کی مقدار نہ بڑھنے کی وجہ  نہیں بنتا۔
یہ بھی پڑھیں:  دنیا بھر کی چیونٹیوں اور انسانوں کا وزن برابر ہے، دلچسپ تحقیق میں دعویٰ

سابقہ تحقیق میں محققین نے تجویز کیا تھا کہ گلے سیمک انڈیکس(جی آئی) والی غذائیں زیادہ اطمینان بخش ہوتی ہیں اسی وجہ سے لوگوں کو بھوک  دیر سے لگتی ہے۔

تازہ تحقیق کے مصنف ڈاکٹرجان کا کہنا ہے کہ ہم تسلی سے یہ کہہ سکتے ہیں کہ  پاستا وزن بڑھانے میں انسانی جسم پر منفی اثرات مرتب کرتا ہے تاہم ضروری ہے کہ اس کا استعمال ٹھیک انداز میں کیا جائے۔

ڈاکٹر جان کا کہنا ہے کہ تحقیق میں یہ نتیجہ اخذ کیا گیا ہے کہ پاستان وزن  بڑھانے یا جسم میں موٹاپا  بڑھانے میں حصے دار نہیں بنتا، خدشات کے برعکس پاستا شاید صحت مند غذا کا حصہ بن جائے جیسا کہ کم گلے سیمک انڈیکس (جی آئی) والی غذائی اشیاء ہیں۔
|لندن: سائنس دانوں نے معدے کے کینسر کی وجوہات میں سے ایک بنیادی وجہ کو دریافت کر لیا ہے۔

برطانیہ کی بین الااقوامی جامعہ ’یونیورسٹی کالج لندن‘ (UCL)اور ہانگ گانگ یونیورسٹی کی مشترکہ تحقیقی ٹیم نے معدے کے کینسر کی وجوہات کا تعین کرنے کےلیے 63 ہزار 397 افراد پر مطالعہ کیا گیا۔ یہ تمام افراد معدے کی تیزابیت کے مرض میں مبتلا تھے اور ایچ پائلورک انفیکشن کے علاج کے لیے PPI اور دو مختلف اینٹی بایوٹک لے رہے تھے۔
ساڑھے سات سال تک جاری رہنے والے مطالعے سے پتہ چلا کہ تیزابیت لے علاج کے لیے سب سے زیادہ استعمال ہونے والی دوا Proton Pump Inhibitor کو تین سال مسلسل کھانے والے مریضوں میں معدے کا کینسر ہونے کی شرح دو گنا تھی اور 153 مریض ایچ پائلوری کی تھراپی کے خاتمے کے باوجود PPI استعمال کرنے والے افراد معدے کے کینسر میں مبتلا ہو گئے۔
تحقیق سے حاصل ہونے والے اعداد و شمار سے ثابت ہوا کہ معدے کی تیزابیت میں مبتلا مریضوں کو ایچ پائلوری کورس مکمل ہونے کے بعد پروٹن پمپ انہیبیٹر PPI کے استعمال کو بھی روک دینا چاہیے اور غیر ضروری طور پر ادویات کو مسلسل استعمال نہیں کرنا چاہیے اسی طرح تیزابیت کو ختم کرنے والی ادویات کو روزانہ کی بنیاد پر استعمال نہیں کرنا چاہیے۔

یہاں یہ بات بھی مد نظر رکھنے ضروری ہے کہ معدے کی تیزابیت اور سینے کے جلن کے مرض میں استعمال ہونے والی یہ دوا جسے طبی اصطلاح میں Proton Pump Inhibitor کہا جاتا ہے پاکستان سمیت دنیا بھر کے ترقی پزیر ممالک میں بھی بغیر ڈاکٹری نسخے کے میڈیکل اسٹورز پر فروخت کی جاتی ہیں، ان ممالک میں ان ادویات کو ’کاؤنٹر سیل‘ کی حیثیت حاصل ہوچکی ہے جو کہ عالمی ادارہ برائے صحت کے مروجہ اصولوں اور ضوابط کی کھلی خلاف ورزی بھی ہے۔
|کراچی: کراچی میں گرمی کی شدت بڑھ رہی ہے دھوپ میںپسینے خارج ہونے سے جسم کے نمکیات ضایع ہوتے ہیں جس کی وجہ سے جسم میں پانی اور نمکیات کی شدید کمی ہوجاتی ہے۔

ماہرین طب کا کہنا ہے کہ گرمی کے موسم میں جسم کا درجہ حررات بڑھ جاتا ہے ایسی صورت میں زیادہ کھانے سے  ڈائریا ہوسکتا ہے گرمی کے دوران فریج میں رکھے باسی کھانوں اور کھانے پینے کی اشیا سے اجتناب کریںگرمی کے موسم میں گوشت زیادہ کھانے سے بیمار ہونے کا خدشہ رہتا ہے۔

ہری سبزیاں، سلاد، لیموں، دہی گرم موسم میں مفید ہوتے ہیں شدید گرمی کے دوران جسم میں پانی کی کمی سے ہیٹ اسٹروک ہوسکتا ہے ہیٹ اسٹروک میں تیز بخار بھی ہوجاتا ہے جبکہ پانی کی کمی سے ڈی ہائیڈریشن یعنی جسم میں نمکیات کی شدیدکمی واقع ہوجاتی ہے۔
شدید گرمی میں پیٹ کے انفیکشن سے متاثرہ افراد کی تعداد بھی بڑھ جاتی ہے باسی کھانا کھانے اور بازار کی تلی ہوئی مرغن اشیا کھانے سے  پیٹ کا انفیکشن ہوسکتا ہے تیز مرچ والے اسپائسی کھانوں سے گریز کیا جائے ، تلی ہوئی اور مرغن کھانوں سے طبیعت خراب ہوسکتی ہے شہری شدید گرمی میں سڑکوں پر فروخت ہونے والی کھانے پینے کی اشیا نہ کھائیں گرمی میں ٹھیلوں پر فروخت ہونے والے کٹے ہوئے پھل آلودہ ہوجاتے ہیں جن سے ڈائریا ہوسکتا ہے۔

گرمی میں ڈائریا اور گیسٹرو کے دوران اسہال اور قے کی شکایات عام ہوجاتی ہے بچوں کوبھی مضر صحت اشیا سے پرہیز کرائیں گرمی کے دوران لوڈ شیڈنگ سے اکثر فریج بند ہوجاتے ہیں اور ان میں رکھے کھانے باسی ہوجاتے ہیں لہذا فریج میں رکھے پرانے باسی کھانے سے گریز کیا جائے اور ہر کھانے کے وقت تازہ کھانا پکایا جائے گرمیوں میں لیموں اور روح افزا کا فرحت بخش شربت اور شکنج بین کا شربت اور گھر کی بنی کچی لسی پینا مفید ہوتا ہے۔
|کچھ غذائیں دماغی افعال کو بہتر بنا کر عمر بڑھنے کے ساتھ ذہنی تنزلی سے تحفظ فراہم کرتی ہیں، ان ہی غذاؤں کا تعارف درج ذیل ہے۔

اخروٹ


یہ میوہ الفا لائنولینک ایسڈ سے بھرپور ہے۔ یہ جزو دوران خون کو بڑھانے میں مدد فراہم کرتا ہے جس سے دماغ تک آکسیجن کی فراہمی موثر انداز سے ہوتی ہے۔ اخروٹ کھانے سے یادداشت بہتر ہوتی ہے جبکہ سیکھنے کی صلاحیت پر بھی مثبت اثرات مرتب ہوتے ہیں۔
زیتون کا تیل


زیتون کا تیل بہترین اجزاء کا مرکب ہے جو دماغ کی عمر بڑھنے کا عمل سست کرتا ہے۔ یہ طویل مدتی بنیادوں پر دماغی صحت کا تحفظ بھی فراہم کرتا ہے۔ جسمانی صحت پر مرتب ہونے والے دیگر فوائد الگ ہیں۔

بیریاں


اسٹرابری، بلیو بیری یا کوئی بھی بیری ہو، ان کا استعمال یادداشت اور توجہ جیسی صلاحیتوں میں تنزلی کا عمل سست کرتا ہے۔ یوں بڑھاپے میں بھی یادداشت متاثر نہیں ہوتی جبکہ کسی کام کے دوران بھرپور توجہ مرکوز کرنے کی صلاحیت برقرار رہتی ہے۔

کافی


اس میں پایا جانے والا جزو کیفین دماغی حسیات کو بہتر بناتا ہے نیز اینٹی آکسیڈینٹس دماغی صحت مستحکم رکھنے میں مدد فراہم کرتے ہیں۔ دنیا کا یہ مقبول ترین گرم مشروب مایوسی یا ڈپریشن کے خاتمے کےلیے بھی مفید ہے۔

پالک


اس میں لیوٹین نامی اینٹی آکسیڈینٹ بڑی مقدار میں ملتا ہے جو دماغی تنزلی سے تحفظ دیتا ہے۔ ایک تحقیق کے مطابق جو خواتین پالک اور اس جیسی سبز پتوں والی سبزیوں کا زیادہ استعمال کرتی ہیں، ان میں دماغی تنزلی کی شرح بہت کم ہوتی ہے۔

ڈارک چاکلیٹ


اینٹی آکسیڈینٹس سے بھرپور ڈارک چاکلیٹ پورے جسم کےلیے صحت بخش ہے مگر اس میں شامل کیفین دماغی تیزی کےلیے بھرپور کردار ادا کرتی ہے۔ چاکلیٹ فلیویونوئیڈز نامی کیمیکلز سے بھی بھرپور ہوتی ہے جو دوران خون کے ساتھ ساتھ دماغی صحت بھی بہتر بناتے ہیں۔ یہ کیمیکلز کولیسٹرول کنٹرول کرتے ہیں اور بلڈ پریشر بھی قابو میں رکھتے ہیں۔

پانی
water-good-for-brain-1522696820.jpg (600Ã400)

جب کوئی فرد پیاسا ہو تو اس کے دماغی ٹشوز بھی سکڑ جاتے ہیں۔ یہ بات ثابت ہوچکی ہے کہ پیاس دماغی افعال پر اثر انداز ہوتی ہے۔ درحقیقت پانی کی طلب مختصر مدت کی یادداشت، توجہ مرکوز کرنے اور فیصلہ سازی جیسی دماغی صلاحیتوں کو نقصان پہنچاتی ہے۔ لہذا جسم میں پانی کی کمی ہونے نہ دیجیے۔

مچھلی
fish-omega-3-good-for-brain-1522696818.jpg (600Ã400)

یہ غذا دماغ تیز کرنے میں مددگار ہے۔ وجہ یہ ہے کہ اس میں شامل اومیگا تھری فیٹی ایسڈز (اومیگا تھری پروٹین) خاص طور پر سارڈین اور سامن مچھلیوں میں تو ان کی مقدار بہت زیادہ ہوتی ہے جو ڈیمنشیا جیسے دماغی مرض کا خطرہ کم کرکے توجہ مرکوز کرنے اور یادداشت وغیرہ بہتر بنانے میں مدد کرتے ہیں۔

انڈہ


یہ کولائن نامی ایک نیوٹریشن سے بھرپور ہوتا ہے جو جسم میں ایک دماغی جزو، ایسٹیلکولین کی مقدار بڑھا دیتا ہے جو یادداشت کو بہتر بناتے ہیں۔ خاص طور پر ان کی زردی کا استعمال بہت فائدہ مند ثابت ہوتا ہے۔ ناشتے میں پروٹین سے بھرپور غذا جیسے انڈوں کا استعمال مجموعی دماغی کارکردگی کو بہتر بناتا ہے جبکہ اس میں شامل ایسٹیلکولین آپ کو چیزیں بھولنے کی عادت سے بھی نجات دلاتا ہے۔

لہسن


اس کا استعمال دماغی کینسر کی کچھ اقسام سے بچانے میں مددگار ثابت ہوسکتا ہے۔ امریکن کینسر سوسائٹی کی تحقیق کے مطابق لہسن میں موجود اجزا ایسے خلیات کا خاتمہ کرنے کا کام کرتے ہیں جو دماغی رسولی کا باعث بنتے ہیں۔

دالیں


دالوں کا استعمال بھی آپ کا دماغ تیز بناتا ہے۔ دالوں میں فلوٹین نامی وٹامن بی کی ایک قسم پائی جاتی ہے جو دماغی طاقت بڑھاتی ہے۔ یہ جزو امائنو ایسڈ کی مقدار بھی کم کرتا ہے جو دماغی افعال کو نقصان پہنچاتے ہیں جبکہ ان کا استعمال موٹاپے سے بچاؤ میں بھی مددگار ثابت ہوتا ہے جس سے بلڈ پریشر، ذیابیطس، امراض قلب اور فالج وغیرہ کا خطرہ بھی کم ہوجاتا ہے۔
|مشی گن: امریکی سائنس دانوں کا کہنا ہے کہ کینسر کے علاج کے لیے استعمال ہونے والی نئی دوا ’Bromo domain  Inhibitor‘  انتہائی کامیاب ثابت ہوئی ہے اور کینسر کا سبب بننے والے جین پر حملہ کر کے جسم میں کینسر کے مالیکیول کو پھیلنے سے روک دیتی ہے۔

مشی گن یونیورسٹی میں کی گئی تحقیق سے یہ بات سامنے آئی ہے کہ پھیپھڑوں اور پستان کے کینسر کا باعث بننے والے جین کے خلاف ایک دوا نہایت کارگر ثابت ہوئی ہے جس سے پھیپھڑوں، پستان اور موٹاپے کے باعث ہونے والے کینسر کی مختلف اقسام کے علاج میں مدد مل سکے گی۔

سائنس دانوں کی ایک ٹیم نے پھیپھڑوں اور پستان کے کینسر میں مبتلا مریضوں کے علاج کے لیے دواؤں کی خصوصی قسم Bromodomain Inhibitor  کو کامیابی سے استعمال کیا ہے یہ کینسر کے مرض میں استعمال ہونے والی ایک نئی دوا ہے جو کینسر کا سبب بننے والے جین پر حملہ آور ہوتی ہے اور کینسر کے پھیلنے کے عمل کو روک دیتی ہے۔
کینسر سے متعلق سائنسی جریدے Cancer Prevention  میں شائع ہونے والے دو الگ الگ مقالوں میں سائنس دانوں نے دعویٰ کیا ہے کہ موٹاپے کے باعث ہونے والے پھیپھڑوں اور پستان کے کینسر کے علاج میں BET Inhibitor کافی کارگر ثابت ہوئی ہیں اور 10 ہزار مریضوں کے ڈیٹا سے ثابت ہوا ہے کہ اس دوا سے 35 فیصد سے زیادہ مریضوں میں کینسر کا پھیلاؤ رک گیا۔

پروفیسر جیمی برنارڈ کا کہنا ہے کہ 50 فیصد سے زائد مریضوں میں پائے جانے والے جین c-Myc  پر یہ دوا I-BET-762  اثر انداز ہوئی اور اس جین کو کینسر زدہ ہونے سے محفوظ رکھا۔ c-Myc  جسم میں کینسر کو پھیلانے کا سبب بنتے ہیں۔

تحقیق سے یہ بھی پتا چلا کہ یہی جین c-Myc  دراصل جسم میں موجود چربی کے خلیات میں پیدا ہوتے ہیں اور اپنی کیمیائی ترکیب اور اثرات کے باعث کینسر کا سبب بنتے ہیں۔ موٹاپے کے مریضوں میں کینسر ہونے کا سبب یہی جین ہوتے ہیں اس لیے اس جین پر حملہ آور Bromodomain Inhibitor دوا کینسر کے مرض میں کارگر ثابت ہوئی ہے۔
|ہماری جلد انسانی جسم کے اہم ترین اعضا میں سے ایک ہے۔یہ عضو بظاہر اپنی جگہ سے سرکتا یا چلتا نظر نہیں آتا مگر یہ بہت کچھ ایسا کرتا ہے جس کا آپ نے کبھی تصور بھی نہیں کیا ہوگا۔

جی ہاں انسانی جلد کے بارے میں درج ذیل دلچسپ حقائق آپ کو دنگ کرکے رکھ دیں گے۔

٭اگر آپ جسم پر موجود جلد کو کسی طرح اتار کر چادر کی طرح پھیلا دیں تو یہ16.1 سے 21.5 اسکوائر فٹ تک کے حصے کو گھیر لے گی۔
٭یہ انسانی جسم کا سب سے بڑا عضو ہے جو مجموعی جسمانی وزن کے 15 فیصد حصے کے برابر ہوتا ہے۔

٭جلد میں پایا جانے والا میلانن نامی ہارمون یا مادہ جلد اور آنکھوں کی رنگت کنٹرول کرتا ہے۔

٭انسانی جلد ہر 28 دن بعد خود کو نیا بناتی ہے۔

٭ہمارے گھر میں پائی جانے والی مٹی کا بڑا حصہ درحقیقت مردہ جلدی خلیات پر مشتمل ہوتا ہے۔

٭جسم میں پائے جانے والا ایک پروٹین، کیراٹین آپ کی جلد کو آب روک یا واٹر پروف بناتا ہے۔

٭ہماری جلد سورج کی روشنی میں جسم کے لیے خود وٹامن ڈی تیار کرتی ہے۔
|واشنگٹن: ماہرین طب نے کہا ہے کہ اگر آپ ذیابیطس کے شکار نہیں تو چقندر کا رس نہ صرف بلڈ پریشر قابو میں رکھتا ہے بلکہ یہ دل کے پٹھوں کو فوری طور پر طاقت فراہم کرتا ہے۔

کارڈیک فیلیئر نامی جرنل میں شائع ایک تحقیقی رپورٹ میں انڈیانا یونیورسٹی کے ماہرین نے انکشاف کیا ہے کہ ہارٹ فیل ہونے کے بعد زندہ بچ جانے والے مریضوں میں بھی چقندر کا رس بہت مفید ثابت ہوا ہے، دل کے دورے کے بعد دل کمزور ہوجاتا ہے اور پورے جسم میں خون پمپ نہیں کرپاتا جس سے طرح طرح کے مسائل جنم لیتے ہیں، اس صورتحال میں چقندر کا جوس ایک نعمت کے طور پر دل کو تندرست رکھنے میں مدد دیتا ہے۔

تحقیق کے مطابق ہارٹ فیل کے عمل میں دل کی قوت اور کارکردگی ڈرامائی طور پر شدید متاثر ہوتی ہے اس کی وجہ یہ ہے کہ اس صورت میں دل ری ایکٹو آکسیجن بناتا ہے اور نائٹرک آکسائیڈ  کی پیداوار کم ہوجاتی ہے جس کے نتیجے میں دل کے سکڑنے اور پھیلنے کی صلاحیت متاثر ہوتی ہے۔ اس سے مریض کے ہاتھ اور پیروں میں سوجن، غنودگی اور دیگر عوارض جنم لیتے ہیں۔
چقندر میں موجود نائٹرک آکسائیڈ دل کے افعال کو منظم رکھتا ہے اور دل کے پٹھوں اور عضلات کو قوت دیتا ہے۔ اس سے قبل ماہرین نے سائیکلسٹ اور دوڑنے والے کھلاڑیوں پر چقندر کے رس کے تجربات کے بعد کہا تھا کہ اس سے دل مضبوط ہوتا ہے اور ان کی صلاحیت بتدریج بہتر ہوتی ہے۔
|آج کل نوجوان لڑکیوں کی ایک بڑی تعداد کیل مہاسوں، پھنسیوں، داغ دھبوں، جھائیوں اور چہرے کے دیگر امراض میں گھری نظر آتی ہے۔ اس کی وجہ سے چہرے کی شگفتگی ختم ہونے لگتی ہے جس کے باعث چہرہ بدنما اور کشش سے محروم دکھائی دیتا ہے۔

روزنامہ ایکسپریس میں پیر کو شائع رپورٹ کے مطابق جلدی امراض کے ماہرین کا کہنا ہے کہ انسانی جلد میں شحمی غدود پائے جاتے ہیں جن سے ایک روغنی مادہ (sebum) خارج ہوتا ہے، یہ مادہ جلد کے مساموں کے ذریعے باہر سے نکلتا ہے۔ کبھی کبھی یہ غدود زیادہ مقدار میں روغنی مادہ بناتے ہیں جس کا مناسب اخراج نہیں ہوپاتا۔ اس کی وجہ مادہ خارج کرنے والی نالیوں کی رکاوٹ ہوتی ہے جس کے باعث روغنی مادہ خارج کرنے والے یہ شحمی غدود پھول کر چھوٹے چھوٹے دانوں کی شکل اختیار کرلیتے ہیں، انہی کو کیل مہاسے کہتے ہیں۔ مگر عمر بڑھنے کے بعد یہ مہاسے آہستہ آہستہ خود ہی ختم ہونے لگتے ہیں۔‘‘

ماہرین کا یہ بھی کہنا ہے کہ اگر گرم تاثیر والی غذا کھائی جائے، بے احتیاطی کی جائے، مٹاپے، جلن کڑھن اور حسد کے ساتھ ساتھ ، متفرق سوچوں کو ذہن پر سوار کرنے سے بھی یہ مسائل پیدا ہوتے ہیں۔ مزید براں اشتہاری کریموں اور دواؤں کا استعمال اس مرض کو بڑھانے کا سبب بنتا ہے۔
رنگ گورا کرنے والی کریموں سے اجتناب کریں
پرکشش اور جاذب نظر بننا ہر لڑکی کی خواہش ہوتی ہے لیکن اس کی تکمیل اس وقت ہی ممکن ہے جب آپ خود اپنے چہرے کا خیال رکھیں۔ ہماری نوجوان لڑکیوں کا سب سے بڑا المیہ یہ ہے کہ وہ رنگ گورا کرنے والی غیر معیاری اور اشتہاری کریموں سے فوراً متاثر ہوجاتی ہیں اور سوچے سمجھے بغیر ان کا استعمال شروع کردیتی ہیں۔ ان کی وجہ سے بھی چہرے پر کیل مہاسے اور داغ دھبے نمایاں ہونے لگتے ہیں۔

سنے سنائے ٹوٹکے نہ آزمائیں
اپنے چہرے کو تجربات کی بھینٹ کبھی نہیں چڑھانا چاہیے اور نہ ہی سنے سنائے ٹوٹکوں کو آزمانا چاہیے۔ اکثر لڑکیوں کے چہرے صاف ستھرے ہوتے ہیں لیکن انہیں مزید بہتر کرنے کی خواہش میں مختلف ٹوٹکے خود پر آزمانا شروع کردیتی ہیں جس کے نتیجے میں اچھا خاصا چہرہ اپنی چمک کھودیتا ہے اور داغ دھبوں کو ابھرنے کا موقع مل جاتا ہے۔

کسی اور کا میک اپ سامان استعمال نہ کریں
لڑکیوں کی ایک عادت یہ بھی ہوتی ہے کہ وہ سہیلیوں اور کزنز وغیرہ کی میک اپ کی اشیا بے پروائی سے استعمال کرلیتی ہیں۔ اس سلسلے میں احتیاط کیجیے کسی کا بھی میک اپ پف ، بیس، صابن اور برش وغیرہ ہرگز استعمال مت کریں، کیوں کہ آپ یہ بھی نہیں جانتیں کہ آپ کی سہیلی یا کزنز کے چہرے کی جلد کیسی ہے، اگر ان کی جلد صاف ستھری اور بے داغ ہو تب بھی محتاط رہیے۔ انسانی جلد پر کچھ ایسے امراض بھی ہوسکتے ہیں جو بہ ظاہر نظر نہیں آتے، لیکن آپ جب سہیلیوں کی چیزیں استعمال کرتی ہیں تو ان کے چہرے کی ان دیکھی بیماریاں آپ کے چہرے پر بھی منتقل ہوسکتی ہیں یا آپ کا مرض دوسرے کی جلد میں منتقل ہوسکتا ہے۔

کیل مہاسوں کو چھیڑنے سے گریز کریں
کیل مہاسوں کے ساتھ چھیڑ چھاڑ مت کیجیے۔ انگلیوں سے بار بار انہیں چھونے اور ناخنوں سے کھرچنے سے ان میں انفیکشن بھی ہوسکتا ہے۔ ہمیشہ ایسے صابن سے چہرہ دھوئیے جس میں چکنائی نہ ہو۔ ہاتھوں پر صابن مل کر چہرے پر دھیرے دھیرے مساج کیجیے لیکن اسے رگڑنے کی کوشش نہ کریں۔ چند لمحوں بعد ٹھنڈے پانی سے چہرہ دھولیں، لیکن کسی کپڑے یا تولیے سے چہرہ نہ پونچھیں، بلکہ پنکھا چلاکر اس کی ہوا میں چہرہ سکھالیں۔

گرم اشیا کا کم استعمال
گرم تاثیر والی اشیاء کا استعمال کم سے کم کریں۔ ناشتے میں گھی والی روٹی کے بجائے سادہ چپاتی لیجیے۔ دوپہر اور شام کے کھانے میں کچی سبزیوں کا سلاد شامل رکھیں۔ کریلے کا جوس بہت فائدے مند ہوتا ہے، اس کا جوس پینا بھی معمول بنالیجیے۔

جلنا کڑھنا چھوڑ دیں
کسی کے خوب صورت چہرے کو دیکھ کر جلنا کڑھنا چھوڑ دیجیے۔ یہ آپ کو نہ صرف ذہنی اور جسمانی بیماریوں میں مبتلا کرتا ہے، بلکہ سوائے تنہائی اور اذیت کے کچھ نہیں دیتا۔ آپ نے اکثر دیکھا ہوگا کہ جو خواتین پابندی سے نماز پڑھتی ہیں، ان کے چہرے روشن اور چمک دار ہوتے ہیں۔ پانچ وقت چہرے کو دھونے یعنی وضو کرنے سے چہرے کی ساری دھول مٹی اور گرد صاف ہوتی ہے اور چہرہ کھلا کھلا نظر آتا ہے۔

بھاپ چہرے کے لیے مفید
چہرے کی صفائی کے لیے گرم پانی کی بھاپ بھی مفید ہوتی ہے۔ ہفتے میں تین ، چار بار گرم پانی کی بھاپ اپنے چہرے پر لیں جس سے چہرے کے مسام کھلتے ہیں اور چہرہ بہ آسانی صاف ہوجاتا ہے۔ کچن میں کھانا پکاتے ہوئے یہ ضرور دیکھ لیں کہ ہانڈی کا دھواں براہ راست آپ کے چہرے پر نہ پڑے۔ دھوئیں میں شامل آئل آپ کے چہرے کے لیے نقصان دہ ثابت ہوسکتا ہے۔

اسکن اسپیشلسٹ سے رجوع کریں
عموماً کیل مہاسوں کا آغاز بلوغت سے ہوتا ہے۔ ابتدا میں ہی کسی اچھی اور ماہر اسکن اسپیشلسٹ سے رجوع کرنا چاہیے، تاکہ وہ آپ کی اسکن کا بہ غور اور تفصیلی معائنہ کرکے مناسب مشورہ دے سکے اور آپ کے چہرے کی جلد کے اس مرض کو بروقت بڑھنے سے روکا جاسکے۔
|مشی گن: بلڈ پریشرکے مریض اپنے فشارِ خون کے اتار چڑھاؤ سے بہت فکر مند رہتے ہیں۔ ان کےلیے بار بار ڈاکٹر یا کسی کلینک جانا پڑتا ہے یا پھر گھر میں بلڈ پریشر ناپنے کےلیے برقی یا روایتی آلات ساتھ رکھتے ہیں۔ لیکن اب اچھی خبر یہ ہے کہ اسمارٹ فون کے ذریعے بھی بلڈ پریشر کی پیمائش لی جاسکتی ہے۔

مشی گن اسٹیٹ یونیورسٹی کے انجینئروں نے ایک ایسا کیس (خانہ) بنایا ہے جو کسی بھی اسمارٹ فون کی پشت سے جڑ سکتا ہے۔ ایک سینٹی میٹر موٹے اس کیس میں کئی سینسر لگے ہیں جو انگلی اندر داخل کرنے پر بلڈ پریشر کی خبر دیتے ہیں اور انہیں اسمارٹ فون کی ایپ سے کنٹرول کیا جاتا ہے۔ کیس میں دباؤ کو ناپنے والا ایک سینسر لگا ہے جبکہ اس کے اوپر ایک اور آپٹیکل سنسر نصب کیا گیا ہے۔

استعمال کےلیے کیس یا کیس لگے فون کو دل کے مقام تک لانا پڑتا ہے۔ اس کے بعد انگشتِ شہادت کو سینسر پر رکھ کر دبانا ہوگا۔ اس کے بعد  فون کی ایپ بلیو ٹوتھ کے ذریعے اس دباؤ کو ناپتی اور دباؤ کم یا زیادہ ہونے کی صورت میں ڈسپلے کے ذریعے مریض کو درست دباؤ ڈالنے کی رہنمائی کرتی ہے۔ اس طرح مریض سینسر پر اپنی انگلی سے درست دباؤ ڈالتا ہے۔
|انسانی ترقی انسانی حقوق کی تکمیل کا نام ہے۔ یہ خیال ڈاکٹر محبوب الحق نے یعنی پاکستان نے دنیا کو دیا۔ اور آج ہم اس کے موجد ہونے کے باوجود انسانی ترقی کی دوڑ میں دنیا بھر میں 147 ویں نمبر پر ہیں جو ملک میں انسانی حقوق کی صورت حال اور اس سلسلے میں اُن تمام وعدوں کی تکمیل جو ہم نے انٹرنیشنل کمیونٹی سے کر رکھے ہیں اور اس کے ساتھ ساتھ اپنی ذمہ داریوں کی بجا آوری سے مخلصی کی حقیقت کو عیاں کر رہی ہے جس کی ایک واضح جھلک ملک میں خواتین کی تولیدی صحت کے شعبے کی زبوں حالی کی صورت میں بھی دیکھی جا سکتی ہے۔

پاکستان دنیا کے اُن 179ممالک میں شامل ہے جنہوں نے ’’انٹرنیشنل کانفرنس آن پاپولیشن اینڈ ڈیولپمنٹ‘‘ کے پروگرام آف ایکشن (1994) پر دستخط کیے تھے اور ’’ ملینئیم ڈیولپمنٹ گولز‘‘ کا بھی دستخطی ہے۔ علاوہ ازیں پاکستان ’’ عورتوں کے خلاف ہر قسم کے امتیازات کے خاتمے کا معاہدہ‘‘ (CEDAW)کا بھی دستخطی فریق ہے۔ لیکن اس کے باوجود ملک میں جنسی و تولیدی صحت اور حقوق کی مجموعی صورتحال زیادہ تسلی بخش نہیں ہے۔

جنسی و تولیدی صحت کے حقوق انسانی حقوق کی عمارت کا ایک اہم ستون ہیں۔کیونکہ یہ حقوق لوگوں کے اقتصادی حالات، تعلیم، روزگار، معیارزندگی، خاندان کے ماحول، سماجی و صنفی تعلقات اور جس روایتی اور قانونی ڈھانچے کے اندر وہ رہتے ہیں ان کو متاثر تو کرتے ہی ہیں لیکن ان تمام عوامل سے خود بھی متاثر ہوتے ہیں۔ لہذا ان حقوق کی تکمیل ہماری اولین ترجیحات میں شامل ہونی چاہئے لیکن افسوس پالیسی کی سطح پر اور سہولیات کی فراہمی کی طرف مطلوبہ توجہ نہیں دی جا رہی۔
جبکہ روایتی اور ثقافتی رسوم جنسی و تولیدی صحت اور حقوق کو شجر ممنوعہ تصور کرتے ہیں جس کا حاصل یہ ہے کہ 2015 میں دنیا بھر میں زچگی کے دوران موت (maternal death) کے منہ میں جانے والی خواتین کی پانچویں بڑی تعداد یعنی 9 ہزار 7 سو کا تعلق پاکستان سے تھا۔ جبکہ زچگی کے دوران خواتین کی اموات کی شرح کے حوالے سے پاکستان دنیا بھر میں178 اموات فی لاکھ کیسز کے ساتھ 54 نمبر پر ہے ۔

جوخطے میں صرف نیپال اور افغانستان سے بہتر پوزیشن ہے۔ اسی طرح تمام عمر زچگی کے دوران خواتین کے مرنے کے امکان (Life time risk of maternal death) کے حوالے سے پاکستان دنیا کے165 ممالک (جن کے اعداد وشمار دستیاب ہیں ) میں 153 ویں نمبر پر ہے۔ اور ملک میں ہر 140 خواتین میں سے ایک اس خطرے کے امکان کا شکار رہتی ہے۔ عالمی ادارہ اطفال کی رپورٹ ، ’’ دی اسٹیٹ آف دی ورلڈ چلڈرن2017 ‘‘ کے اعداد وشمار سے مرتب کردہ ان حقائق کو اگر سامنے رکھیں تو یوں لگتا ہے کہ ملک میں خواتین کا حقِ زندگی، محفوظ حمل اور بچوں کی پیدائش کے حق کومسلسل نظر انداز کیا جا رہا ہے۔ یہی وجہ ہے کہ 2016 میں دنیا میں پیدا ئش کے کیسز کی چوتھی بڑی تعداد یعنی 54 لاکھ 38 ہزار6 سو پاکستانی بچوں پر مشتمل تھی۔ جبکہ فی خاتون بچوں کی تعداد (Total fertility rate ) 3.5 کے ساتھ وطنِ عزیز دنیا بھر میں 51 ویں درجہ پر ہے۔

پاکستان میں خواتین کی تولیدی صحت کا شعبہ اس لئے بھی زیادہ اہمیت کا حامل ہے کہ 2018 میں دنیا بھر میں تولیدی عمر (15 سے49 سال) کی حامل خواتین کی چھٹی بڑی تعداد یعنی پانچ کروڑ 51 لاکھ 49 ہزار پاکستان میں موجود ہیں۔ یو ایس سینسز بیورو کے انٹرنیشنل ڈیٹا بیس کے مطابق اس وقت پاکستان کی 54.5 فیصد خواتین تولیدی عمر کے گروپ سے تعلق رکھتی ہیں اور اس تناسب کے حوالے سے ملک دنیا بھر میں 34 ویں درجہ پر ہے۔جبکہ ایک حقیقت یہ بھی ہے کہ ملک میں تولیدی عمر (Reproductive age) کی حامل خواتین کی آبادی کے تناسب میں اضافہ ہو رہا ہے۔ نیشنل انسٹی ٹیوٹ آف پاپولیشن اسٹڈیز کے مطابق 2006 میں ملک کی خواتین کی آبادی کے 46.2 فیصد کا تعلق تولیدی عمر کے گروپ سے تھا۔ جبکہ یہ تناسب 2016 تک بڑھ کر 54.3 فیصد ہو چکا تھا۔ اس عشرے کے دوران ملک میں خواتین کی کل آبادی میں 52.3 فیصد اور 15 سے49 سال کی خواتین کی تعداد میں 78.8 فیصد مجموعی اضافہ ہوا۔

خواتین کو تولیدی سہولیات کی ضرورت اگرچہ عمر بھر یعنی پیدائش سے موت تک رہتی ہے لیکن تولیدی عمر کے دورانیہ میں یہ دوچند ہو جاتی ہے اور خصوصاً کم عمر ی میں شادی کے بندھن میں بندھ جانے والی لڑکیوں کو تو اس کی زیادہ ضرورت ہوتی ہے۔ کیونکہ ملک میں 20 سے24 سال کی خواتین کے 21 فیصد کی شادی 18 سال کی عمر کو پہنچنے سے پہلے کر دی جاتی ہے۔ اور اس حوالے سے پاکستان دنیا میں 69 ویں نمبر پر ہے۔ جبکہ اسی ایج گروپ کی 8 فیصد خواتین کے ہاں پہلے بچے کی ولادت 18 سال کی عمر سے پہلے ہو چکی ہوتی ہے جس کی وجہ سے پاکستان کا عالمی درجہ بندی میں 79 واں نمبر ہے۔
|موجودہ زمانے میں سائنس و ٹیکنالوجی کی ترقی نے انسانی زندگی کو آسان تر کردیا ہے۔

ایجادات و اختراعات کی بہ دولت انسان کی نقل و حرکت محدود ہوگئی ہے، اس میں بچے بھی شامل ہیں۔ ماضی کے مقابلے میں بچوں کی جسمانی سرگرمیاں محدود ہوگئی ہیں۔ آج بچے صبح سے شام تک پڑھائی میں مصروف رہتے ہیں۔

پڑھائی کے بعد وہ کمپیوٹر، آئی فون اور ٹیبلٹ وغیرہ پر کارٹون دیکھنے اور گیم کھیلنے میں مصروف ہوجاتے ہیں۔ دو تین عشرے پہلے جب کیبل ٹیلی ویژن، کمپیوٹر، انٹرنیٹ اور موبائل فون کا نام و نشان نہیں تھا یا ان کا استعمال بے حد محدود تھا، بچوں کو کھیل کود کے بہت مواقع میسر تھے۔
اسکول اور مدرسے سے فارغ ہونے کے بعد ان کے پاس کھیلنے کے لیے کافی وقت ہوا کرتا تھا۔ بچے اپنی عمر کے لحاظ سے اس وقت میں مختلف کھیل کھیلتے تھے جن کے دوران دماغ کے ساتھ ساتھ ان کے ہاتھ پاؤں بھی متحرک ہوتے تھے۔ یوں ان کی بھرپور ورزش ہوجایا کرتی تھی۔ آج بچوں کی جسمانی سرگرمیاں بہت محدود ہوگئی ہیں۔ اسمارٹ فون جیسے آلات کی وجہ سے کھیل کود میں خود ان کی دل چسپی بھی کم ہوگئی ہے۔ جسم کو صحت مند رکھنے کے لیے ورزش ناگزیر ہے۔ صحت مند جسم میں ہی صحت مند دماغ ہوتا ہے۔ اگر جسم صحت مند نہ رہے تو پھر دماغ بھی کمزور ہوجاتا ہے جس کا اثر انسان کی پوری زندگی پر پڑتا ہے۔

بچوں کی محدود ہوتی جسمانی سرگرمیوں کے پیش نظر کئی ممالک میں اسکولوں میں ایسی ڈیسک متعارف کروائی گئی ہے جس کی نشست کے نیچے بائیسکل کے پیڈل لگے ہوئے ہیں۔ طالب علم نشست پر بیٹھ کر پیڈل چلاتے رہتے ہیں اور سامنے لگے تختے پر کتابیں کاپیاں رکھ کر پڑھائی بھی کرتے رہتے ہیں۔ مغربی ممالک میں ان منفرد ڈیسک کا استعمال بڑھتا جارہا ہے جن پر بیٹھ کر طلبا بہ یک وقت دونوں کام، ورزش اور پڑھائی، کرسکتے ہیں۔
|کراچی: پاکستان میں ڈاکٹروں کی جانب سے اینٹی بائیوٹک دواؤں کا بے دریغ استعمال دواؤں کے خلاف مزاحمت کرنے والے ٹائیفائیڈ کا سبب بن رہا ہے۔

ڈاؤ یونیورسٹی آف ہیلتھ سائنسز کے وائس چانسلر پروفیسر ڈاکٹر سعید قریشی نے پاکستان گیسٹرو انٹرالوجی اینڈ لیور ڈیزیزسوسائٹی کے زیر اہتمام مقامی ہوٹل میں پہلی ایک روزہ کانفرنس سے خطاب کے بعد صحافیوں سے گفتگو کرتے ہوئے کہا کہ پاکستان اور بھارت کے درمیان کشیدگی کے باوجود نامور بھارتی لیور ٹرانسپلانٹ سرجن سبھاش گپتا اور ان کی ٹیم رواں ماہ کراچی آئے گی، ٹیم ڈاؤ یونیورسٹی آف ہیلتھ سائنسز کے اوجھا کیمپس میں4جگر کی پیوندکاریوں کے آپریشن کرے گی، آپریشن کے لیے مریضوں اور ان کے ڈونرزکا انتخاب کرلیا گیا،اس سلسلے میں تمام تیاریاں مکمل ہیں۔

ڈاکٹر سعید قریشی نے بتایا کہ سندھ میں جگر کی پیوند کاری نہ ہونے کا سب سے بڑا سبب تربیت یافتہ سرجنز اور عملے کی کمی ہے ، امید ہے جلد ہی ڈاؤ یونیورسٹی کے ماہرین اس پیچیدہ سرجری پر عبور حاصل کرکے مقامی طور پر بغیر کسی بیرونی مدد کے یہ آپریشن کرنے کے قابل ہوجائیں گے سندھ میں جگر اور پیٹ کے امراض کی سب سے بڑی وجہ آلودہ پانی کی فراہمی ہے  پانی کو ابال کر پینے سے پیٹ کے 80 فیصد سے زائد امراض پر قابو پایا جاسکتا ہے۔
اس موقع پرکانفرنس کے چیئرمین ڈاکٹر شاہد احمد،گیسٹروانٹرالوجسٹ ڈاکٹر وسیم جعفری، ڈاکٹر لبنیٰ کمانی، ڈاکٹر نازش بٹ ، ڈاکٹر سجاد جمیل ، ڈاکٹر امان اللہ عباسی نے بھی خطاب کیا کانفرنس کا مقصد پیٹ اور جگر کے امراض کے حوالے سے عوامی آگہی پیدا کرنا اور نوجوان ڈاکٹروں کو علاج کے مختلف طریقوں اور پہلوؤں سے روشناس کرانا تھا۔

ڈاکٹر سعید قریشی کا کہنا تھا کہ بھارتی سرجن سبھاش گپتا نے جگر کی پیوندکاری کا آخری آپریشن گزشتہ برس دسمبر میں اوجھا کیمپس میں کیا تھا اس سال رواں ماہ بھی وہ اپنی ٹیم کے ہمراہ کراچی تشریف لارہے ہیں اور جگر کی پیوندکاری کے 4 آپریشن کریں گے سندھ میں ہیپاٹائٹس اے ، ڈی اور ای کے پھیلنے کی وجہ سے بڑی وجہ آلودہ پانی ہے،عوام کوچاہیے کہ وہ پانی کو ابال کر پئیں اور بوتلوں میں فروخت ہونے والا غیرمعیاری پانی پینے سے گریز کریں۔

انھوں نے اس موقع پر پیٹ کے امراض کے ماہرین کو مشورہ دیا کہ وہ اینٹی بائیوٹیک دواؤںکا نسخہ لکھنے سے گریز کریں تاکہ دواؤں کے خلاف قوت مدافعت رکھنے والی بیماریوں سے بچا جاسکے۔

ڈاکٹر شاہد احمد کا کہنا تھا کہ پاکستان میں ڈاکٹروں کی جانب سے اینٹی بائیوٹک دواؤں کا بے دریغ استعمال دواؤں کے خلاف مزاحمت کرنے والے ٹائیفائیڈ کا سبب بن رہا ہے تحقیق سے ثابت ہوا ہے کہ سندھ میں پھیلنے والے ٹائیفائیڈ پر انتہائی قوت بخش اینٹی بائیوٹک ادویات بھی اثر نہیں کررہی ہیں انھوں  نے حکومت سے مطالبہ کیا کہ اینٹی بائیوٹک دواؤں کی ڈاکٹری نسخے کے بغیر فروخت پر پابندی عاید کی جائے،شہریوں کو پینے کا صاف پانی فراہم کیا جائے جو نہ صرف ایک بنیادی انسانی حق ہے بلکہ پیٹ کے امراض سے بچنے کا سب سے بہترین نسخہ بھی ہے۔

کانفرنس سے خطاب کرتے ہوئے لیاقت نیشنل اسپتال کی ماہر ڈاکٹر لبنیٰ کمانی نے واضح کیا کہ پاکستان میں ہیپاٹائٹس سی انتہائی تیزی سے پھیل رہا ہے جس کے نتیجے میں پاکستان پر سفری پابندیاں عائد کی جاسکتی ہیں انھوں نے حکومت اور عوام سے  مطالبہ کیا کہ وہ ہیپاٹائٹس سی کے حوالے سے آگہی کو فروغ دیں انجکشن اور ڈرپس لگانے کے رجحان کی حوصلہ شکنی کی جائے اور استعمال شدہ طبی آلات مریضوں پر استعمال نہ کیے جائیں تاکہ اس خطرناک مرض کو پھیلنے سے روکا جا سکے۔
|لندن: تلسی کو انگریزی میں ’بیسل‘ کہتے ہیں اور اس کا پودا ہزاروں سال سے پاک و ہند میں استعمال ہورہا ہے لیکن ہم کبھی نہیں سوچتے کہ تلسی میں شفا اور صحت کے حیرت انگیز خزانے موجود ہیں۔

اس پودے کی افادیت دیکھتے ہوئے پوری دنیا میں اس پر کئی ماہرین نے دن رات تحقیق کی ہے ۔ جیسے جیسے ماہرین نے اس کے رازوں سے پردہ اٹھانا شروع کیا ہے اسی کے ساتھ ساتھ اس کے حیرت انگیز طبی فوائد سامنے آتے رہے ہیں۔ تلسی میں وٹامن، معدنیات، کیلشیئم، وٹامن کے، کینسر سے لڑنے والے اینٹی آکسیڈنٹس اور سوزش سے بچانے والے بی ٹا کیریو فائلین اور دیگر قدرتی اجزا کوٹ کوٹ کر بھرے ہوتے ہیں۔ یہ سب چیزیں صحت کے لیے کسی شفا خانے سے کم نہیں۔

ڈی این اے کا تحفظ
تلسی کی سب سے اچھی بات یہ ہے کہ یہ جسمانی ڈی این اے کو بہتر حالت میں رکھتا ہے  جن کا بگاڑ معلوم اور نامعلوم کتنے ہی امراض کی وجہ بنتا ہے۔ حال ہی میں دریافت ہوا ہے کہ تلسی کے پتے جینیاتی نقائص کو دور کرکے ڈی این اے کو صحت مند حالت میں رکھتے ہیں۔
نیو جرسی: جدید تحقیق سے معلوم ہوا ہے کہ ریشے دارخوراک اور آنتوں کے مفید بیکٹیریاز ذیابیطس کی قسم دوم کے مریضوں میں شوگرکی سطح کو کنٹرول کرنے میں معاون ثابت ہوسکتے ہیں۔

امریکن روٹگیرز یونیورسٹی میں کی گئی تحقیق کے مطابق ریشے دار غذائیں اور معدہ و آنتوں کے لیے مفید بیکٹیریاز ذیابیطس کے ٹائپ ٹو مریضوں میں نہ صرف خون میں شکر کی مقدار کو مقررہ حد تک رکھنے میں کار گر ثابت ہوتے ہیں بلکہ یہ تیزی سے وزن کم کرنے اور خون میں کولیسٹرول کی مقدار کو بھی قابو میں رکھنے میں مددگار ثابت ہوتے ہیں۔

ذیابیطس کے قسم دوم کے مریضوں میں نظام ہاضمہ مکمل طور پر متحرک نہیں رہتا جس کی وجہ سے کاربوہائیڈریٹ اور چکنائی (چربی) مکمل طور پر ہضم نہیں ہوپاتی جس کے باعث خون میں بالترتیب شوگر اور چربی کی مقدار (کولیسٹرول) میں اضافہ ہوجاتا ہے۔ اس کی بنیادی وجہ معدہ اور آنتوں میں موجود مفید بیکٹیریازکا غیر فعال ہوجانا ہے، یہ مفید بیکٹیریاز پروٹین کے علاوہ چکنائی اور لحمیات کو قابل ہضم بناتے ہیں اور اضافی مقدار کے جسم سے باہر اخراج کے لیے اپنا کردار ادا کرتے ہیں۔
روٹگیرز یونیورسٹی امریکا کے پروفیسر لائپنگ زُہاؤ نے اسی نکتے کو مرکز تحقیق بنا کر 10 ہزار سے زائد افراد میں معدے اور آنتوں کے مفید بیکٹیریاز کو فعال اور متحرک بنانے کے لیے مریضوں کے ایک گروپ کو ہائی فائبر غذا دینا شروع کیں جب کہ دوسرے گروپ کو معمول کی ڈائٹ پر رکھا گیا۔ محض  12 ہفتے میں ہی دیکھنے میں آیا کہ ریشے دار غذائیں کھانے والے گروپ کے مریضوں میں تین ماہ کا شوگر لیول (HbA1C) کم ہوگیا جب کہ لحمیات، نشاستہ اور چکنائی کا ہاضمہ بہتر ہونے سے خون میں شوگر اور چکنائی کا لیول بھی کنٹرول میں آگیا۔

لائپنگ زُہاؤ نے اپنی تحقیق میں مزید بتایا کہ معدہ اور آنتوں میں فیٹی ایسڈ مختصر چین بنالیتے ہیں جو معدے اور آنتوں کی زیریں جھلی کو مضبوط بنانے، سوزش میں کمی اور بھوک میں کنٹرول کا سبب بنتے ہیں جب کہ مفید بیکٹیریاز متحرک ہو کر شوگر اور چربی کو ہضم کرکے اسے قابل استعمال بناتے ہیں اس طرح شوگر اور چربی کی خون میں مقدار کم ہوجاتی ہے۔

واضح رہے کہ ذیابیطس کی قسم دوم کے مریض انسولین کے بجائے دواؤں پرانحصار کرتے ہیں کیوں کہ ذیابیطس کی قسم اول کے مقابلے میں  قسم دوم کے مریضوں کا لبلبہ کسی حد انسولین بنارہا ہوتا ہے لیکن انسولین کی تعداد کم اور غیر متحرک ہوسکتی ہے جس کے باعث شوگر جسم کا حصہ بننے کے بجائے خون ہی میں گردش کرتی ہے اور خون کا ٹیسٹ کرانے پر شوگر لیول بڑھا ہوا آتا ہے۔
|تل ابیب، اسرائیل: سائنس دانوں نے ایسا انقلابی آئی ڈراپ تیار کیا ہے جس کی مدد سے دور اور قریب کی نظر ٹھیک کی جاسکتی ہے جبکہ شکستہ قرنیے کی مرمت بھی ممکن ہے۔

پاکستان میں عینک سے نجات کے اشتہارات آپ نے ضرور دیکھیں ہوں گے لیکن اب کسی آپریشن کے بغیر صرف آنکھ کے قطروں سے قریب اور دور کی نظر زندگی بھر کے لیے ٹھیک کرنا ممکن ہوگیا ہے۔ اسرائیل میں بارلان یونیورسٹی کے شارے زیدک میڈیکل سینٹر کے ماہرین نے ایسے نینو ڈراپس بنائے ہیں جو قریب اور دور دونوں کی نظریں ٹھیک کرسکتے ہیں۔ فی الحال انہیں صرف سؤر کی آنکھوں پر آزمایا گیا ہے اور اس کے حیرت انگیز نتائج برآمد ہوئے ہیں۔

ان قطروں کو بنانے والے ڈیوڈ سماجا کہتے ہیں کہ آئی ڈراپس کے ذریعے آنکھوں کو درست کرنے کا عمل ایک بالکل نیا تصور ہیں، اس عمل میں نینوٹیکنالوجی استعمال کی گئی ہے۔ دنیا بھر میں آبادی کا ایک بہت بڑا طبقہ قریب یا دور کی خراب نظر سے پریشان ہے اور اس کے لیے کانٹیکٹ لینس یا عینک استعمال کررہا ہے۔ صرف امریکا میں ہی  5 سے 10 فیصد آبادی دورکی کمزور نظر کی شکار ہے جبکہ امریکی بزرگ کی 42 فیصد تعداد قریب کی خراب نظر سے پریشان ہے۔
ڈیوڈ کہتے ہیں کہ اس کے لیے پہلے مریض اپنے فون سے ایک ایپ لانچ کرے گا تاکہ لیزر پیٹرن سے آپ کی آنکھ سے منعکس ہونے والی کیفیات کا جائزہ لیا جاسکے۔ تاہم اسرائیلی سائنس دانوں نے اس کی تفصیل بیان نہیں کی ہے اوریہ کہنا بھی قبل ازوقت ہوگا کہ کتنے عرصے تک مریض کو یہ ڈراپس آنکھوں میں ٹپکانا ہوں گے جبکہ سب سے اہم بات یہ ہے کہ ابھی انسانی آزمائش کی منزل بہت دور ہے۔

اسرائیلی ماہرین کے کام کے علاوہ بھی کئی سائنسی ادارے انسانی بصارت کو ٹھیک کرنے کے لیے نئی ٹیکنالوجی پر کام کررہے ہیں۔ ان میں اسٹیم سیل کے ذریعے میکیولر ڈی جنریشن کو روکنے اور بصارت کی بحالی پر کام جاری ہے جبکہ دوسری جانب کمپیوٹر چپس کے ذریعے بایونک آنکھوں پر بھی تحقیق ہورہی ہے۔
|کراچی: آغا خان یونیورسٹی اسپتال نے امریکی ماہرین کے تعاون سے پاکستان میں پہلی بار غذائی قلت کے شکار بچوں کے علاج کے لیے اندورنی جسمانی امیجنگ پر کام شروع کردیا ہے جس کے تحت بچوں کے جسموں میں ایک چھوٹا کیپسول داخل کرکے ان کے معدے اور آنتوں کا جائزہ لے کر ان کا علاج کرنا ممکن ہوسکے گا۔

اس ضمن میں آغا خان یونیورسٹی نے ہارورڈ میڈیکل اسکول سے ملحق  میسا چیوسیٹس جنرل اسپتال سے ایک معاہدہ کیا ہے۔ اس کے تحت ایک جسم کے اندرونی امیجنگ کے لیے مریض بچے میں ایک کم خرچ اور غیرتکلیف دہ کیپسول اتارا جاتا ہے جس سے بچے کے معدے اور اندرونی آنتوں کا جائزہ لے کر اس میں غذائی قلت اور اس کے اثرات کاجائزہ لیا جاتا ہے۔

امریکا سے باہر پاکستان میں پہلی مرتبہ اس آلے کی آزمائش کی جائے گی جو مریض کے آنتوں اور معدے کے پورے نظام کی بہت تفصیلی تصاویر بناتا ہے۔ دیکھنے میں یہ ایک شفاف ایل ای ڈی جیسا دکھائی دیتا ہے۔ اس میں ہائی ریزولوشن انفراریڈ سسٹم ہے جو انسانی معدے، آنتوں اور اس کے نظام کی باریکی سے تصاویر لیتا رہتا ہے۔
آغا خان یونیورسٹی ، اسٹڈی آف انووائرمینٹل اینٹروپیتھی اینڈ میل نیوٹریشن ( ایس ای ای ایم) پروگرام کے تحت یہ کام کرے گی جسے بل اینڈ میلنڈا گیٹس فاؤنڈیشن کی جانب سے مالی تعاون فراہم کیا گیا ہے۔

ماہرین کا خیال ہے کہ متاثرہ بچوں کی آنتوں اور معدے میں پائے جانے والے قدرتی  بیکٹیریا اور جراثیم بڑی حد تک بدل جاتے ہیں ۔ اس سے ان کی نشوونما رک جاتی ہے، کھانا ان کے جسم کو نہیں لگتا اور ان کا امنیاتی نظام بھی کمزور ہوکر بیماریوں کا مقابلہ کرنے کے قابل نہیں رہتا۔ جسم کے اندر بیکٹیریا کو دیکھتے ہوئے بچوں کے علاج میں مدد ملے گی کیونکہ اس سے جسم کا اندرونی تصویری احوال سامنے آجائے گا جس سے ڈاکٹر مرض سمجھ سکیں گے۔
|کراچی: پاکستان میں بون میروٹرانسپلانٹ فزیشن کی تعداد صرف11ہے جبکہ پاکستان میں ہرسال 12ہزار مریض سمیت دیگر خون کی بیماریوں میں رپورٹ ہوتے ہیں۔

ملک میں خون کے کینسراور تھیلے سیمیاکے  مریضوں کی بڑھتی ہوئی تعداد کے پیش نظربون میروٹرانسپلانٹ فزیشن کی تعداد صرف11ہے جبکہ پاکستان میں ہرسال 12ہزار مریض خون کے کینسر، لمفوما، تھیلے سیمیا سمیت دیگر خون کی بیماریوں میں رپورٹ ہوتے ہیں۔

ان مریضوں کے لیے ملک میں صرف4بون میروٹرانسپلانٹ مراکز قائم ہیں ان میں ایک آغاخاں اسپتال، نیشنل انسٹیٹوٹ آف بلڈ ڈیزیز، پنڈی میں پاک آرمی اسپتال اور شفا انٹرنیشنل اسپتال شامل ہیں، مریضوں کی تعدادکے پیش نظر ملک بھر میں200 ٹرانسپلانٹ مراکز اور 2ہزار بون میرو فزیشن کی اشد ضرورت ہے۔
ایکسپریس کے استفسار پرڈاکٹر طاہر شمسی نے بتایاکہ ملک بھر میں خون کے کینسر کے سالانہ 12ہزار نئے مریض رپورٹ ہورہے ہیں کسی بھی سرکاری اسپتال میں اس مہلک اور پیچیدہ مرض کے علاج کی سہولت میسر نہیں، خون کے کینسر اے پلاسٹک اینیمیا، لمفوما، تھیلے سیمیا سمیت دیگر خون کی بیماریوں کے امراض رپورٹ ہورہے ہیں جس کی کئی وجوہ بتائی جاتی ہیں۔
|کراچی:  طبی ماہرین نے کہاہے کہ گردے انسانی جسم کا نہایت اہم عضو ہیں تاہم خواتین کو ان کا خیال رکھنا چاہیے جب کہ حمل بھی گردے کے امراض کی ایک اہم وجہ ہوسکتا ہے۔

طبی ماہرین نے انڈس اسپتال ، شیخ سعید میموریل کیمپس میں گردوں کے عالمی دن پرمنعقدہ آگہی پروگرام سے خطاب میں کیا، ذیابیطس کے تقریباً نصف مریضوں کو گردے کے امراض ہوجاتے ہیں اس لیے ذیابیطس کے مریضوں کوباقاعدگی سے گردوں کامعائنہ کروانا چاہیے، مریض نمک کا استعمال کم سے کم کریں۔ اس موقع پرماہرین صحت نے گردوں کی جانچ کے مفت ٹیسٹ کیے اورمریضوں کا بلڈ پریشر اور بی ایم آئی بھی ٹیسٹ کیا۔

ڈاکٹر فرح باری، ڈاکٹرخضرہ انور،ڈاکٹر شوکت میمن، ڈاکٹر فہد نسیم ،ڈاکٹر عائشہ ولی، ڈاکٹر حسینہ، سلمیٰ صدیقی اوردیگر نے خطاب کرتے ہوئے کہاکہ خواتین میں کرانک کڈنی ڈزیزز (سی کے ڈی )سے متاثر ہونے کے امکانات مردوں سے زیادہ ہوتے ہیں یہ بیماری نیا بھر میں 10 فی صد بالغ افراد کو متاثر کرتی ہیں اور دنیا بھر میں موت کا سبب بننے والی 20بیماریوں میں سرفہرست ہیں، دنیا بھر میں تقریباً 195 ملین خواتین ان بیماریوں کا شکار ہوتی ہیں اورہرسال تقریباً 6لاکھ خواتین موت کا شکار ہوجاتی ہیں، انڈس اسپتال میں ڈائی لیسز کے 130 مریض رجسٹرڈ ہیں جبکہ ہر ہفتے 400 ڈائی لیسس کیے جاتے ہیں،انڈس اسپتال میں کنٹینوئس رینل ریپلیسمنٹ تھیراپی ڈائی لیسس مشین بھی موجود ہے جوشدید نوعیت کے مرض میں خاص طور پر استعمال ہوتی ہے۔

|ڈلاس: بیلر میڈیکل یونیورسٹی ڈلاس میں پیدائشی طور پر بچہ دانی سے محروم خاتون نے بچے کو جنم دیا ہے۔

ڈلاس کی رہائشی خاتون پیدائشی طور پر رحم سے  محروم تھیں، تاہم ماں بننے کےلیے انہوں نے بچہ دانی (رحمِ مادر) کی پیوند کاری کے پیچیدہ آپریشن سے گزرنے کا فیصلہ کیا۔ خوش قسمتی سے انہیں ایک خاتون نے اپنا رحم عطیہ کردیا تھا۔ تبدیلئ رحم کے کامیاب آپریشن  کے بعد خاتون حاملہ ہوگئیں اور بالآخر انہوں نے ایک صحت مند بچے کو جنم دے دیا۔ امریکا میں تبدیلئ رحم کے بعد بچے کی پیدائش کا یہ دوسرا واقعہ ہے جب کہ پہلےبچے کی پیدائش گزشتہ برس دسمبر میں ہوئی تھی۔

اس سے قبل امریکا میں پیدائشی طور رحم سے محروم خواتین میں مردہ خواتین سے لیے گئے رحمِ مادر پیوند (ٹرانسپلانٹ) کیے جاتے رہے ہیں لیکن تبدیلئ رحم کے باوجود ایسی خواتین میں بچوں کی پیدائش نہیں ہوسکی تھی۔ اس کے برعکس زندہ خواتین سے حاصل کیے گئے رحم کو پیوند کروانے والی خواتین نے صحت مند بچے جنم دیئے۔ امریکا سے قبل سویڈن اور برازیل میں ایسے کامیاب آپریشن کیے جاچکے ہیں۔
طبی ماہرین کا کہنا ہے کہ بچہ دانی سے پیدائشی طور پر محروم خواتین کے لیے ساری زندگی ماں نہ بن پانے کا احساس جان لیوا ہوتا ہے جس کے حل طور پر بچے گود لینا عام فعل ہے لیکن اس سے ماں بننے کا قدرتی اور فطری احساس حاصل نہیں ہوپاتا اس لیے جسم کے دیگر اعضاء کی طرح پیوند کاری کا آپریشن ایسی خواتین کےلیے نئی امید ہے۔ ابتدائی طور پر چند خواتین نے اس آپریشن سے فائدہ اُٹھایا ہے اور یہ سلسلہ مزید آگے بڑھے گا۔

واضح رہے کہ  بانجھ پن کی اس قسم کو Müllerian agenesis کہا جاتا ہے جس میں نمو کے دوران Müllerian duct  نہیں بن پاتی؛ اور اس طرح خواتین میں بچہ دانی بھی وجود میں نہیں آتی۔ ماہرین امراض نسواں کے مطابق اس بیماری کا ٹرانسپلانٹ کے سوا کوئی علاج نہیں تاہم اب تک کے اعداد و شمار سے ثابت ہوا ہے کہ جن خواتین نے زندہ عطیہ کنندگان (ڈونرز) سے رحم حاصل کیے، وہ ماں بن گئیں لیکن جن خواتین میں مردہ عطیہ کنندگان کی بچہ دانیاں پیوند کی گئیں، اُن میں ماں بننے کی شرح نہ ہونے کے برابر رہی۔
|سڈتی: جدید تحقیق سے ثابت ہوا ہے کہ ایسے بیکٹیریا جو موجودہ اینٹی بایوٹک دواؤں کے خلاف مزاحمت پیدا کرچکے ہیں، اُن کا قلع قمع کرنے کےلیے ’’پلیٹی پس‘‘ نامی ایک جانور کا دودھ نہایت مفید و کارآمد ثابت ہوسکتا ہے؛ اور روایتی اینٹی بایوٹکس کی جگہ لینے کی بھرپور صلاحیت رکھتا ہے۔

انسانی جسم میں اینٹی بایوٹکس کے خلاف مزاحمت رکھنے والے جرثوموں کے باعث مختلف انفیکشنز کے علاج میں دشواری کا سامنا ہے۔ تاہم جدید تحقیق نے سے اس مسئلے کے حل کی ایک اور امید پیدا ہوئی ہے۔ آسٹریلیا میں ہونے والی ریسرچ میں کہا گیا ہے کہ پلیٹی پس کے دودھ میں موجود پروٹین کی زنجیر، انفیکشن کے خلاف لڑنے کی مکمل صلاحیت رکھتی ہے، بالخصوص بیماری کا سبب بننے والے ایسے جرثوموں کا خاتمہ کرنے میں کہ جنہوں نے اینٹی بایوٹکس کے خلاف مزاحمت پیدا کرلی ہو۔

واضح رہے کہ پلیٹی پس (platypus) ایک ایسا جانور ہے جس کی چونچ بطخ جیسی ہوتی ہے اور وہ پرندوں کی طرح انڈے بھی دیتا ہے لیکن اپنے بچوں کو دودھ بھی پلاتا ہے۔ مادہ پلیٹی پس اپنے شیرخوار بچوں کے گرد دودھ کے قطرے بھی چھوڑ دیتی ہے جو انہیں بیکٹیریا کے حملوں سے محفوظ رکھتے ہیں۔
اسی منفرد خاصیت کو مدنظر رکھتے ہوئے آسٹریلیا کی ’’کامن ویلتھ سائنٹفک اینڈ انڈسٹریل ریسرچ آرگنائزیشن‘‘ (سی ایس آئی آر او) سے وابستہ سائنسدانوں نے 2010 میں پلیٹی پس کے دودھ پر تحقیقات کا آغاز کیا؛ اور مسلسل 8 سالہ تحقیق کے بعد یہ دریافت کیا کہ پلیٹی پس کے دودھ میں کئی اقسام کے بیکٹیریا کو ہلاک کرنے کے ساتھ ساتھ اسٹیفائیلو کوکس اوریئس قسم کے سخت جان جرثوموں تک کو ختم کرنے کی صلاحیت بھی ہوتی ہے۔ بیکٹیریا کی یہ قسم جسے طبی لٹریچر میں ’’ایم آر ایس اے‘‘ بھی کہا جاتا ہے، اینٹی بایوٹکس کے خلاف مزاحمت پیدا کرچکی ہے اس لیے ادویہ بھی ان کا کچھ نہیں بگاڑ پاتیں۔

تحقیق کاروں کا کہنا ہے کہ پلیٹی پس کے دودھ میں اسٹیفائیلو کوکس اوریئس کو ختم کرنے کی صلاحیت خاصی کارآمد ثابت ہوسکتی ہے۔ اسٹیفائیلو کوکس انسانی جسم کے نظام تنفس کے بالائی حصوں کو نقصان پہنچاتے ہیں۔ اس کے علاوہ یہ انسانی جسم کی بیرونی جلد، معدے اور آنتوں کی اندورنی جھلی میں بھی سوزش پیدا کرنے کا باعث بنتے ہیں جس کے علاج کےلیے اینٹی بایوٹکس دستیاب تو ہیں لیکن یہ جراثیم ان دواؤں کے خلاف مزاحمت پیدا کرچکے ہیں
|کراچی: پاکستان میں پہلی کلینکل ٹرانسپلانٹ امیونالوجی لیبارٹری کا افتتاح کر دیا گیا

ملک کی پہلی کلینکل ٹرانسپلانٹ امیونالوجی لیبارٹری کی افتتاحی تقریب سندھ انسٹیٹیوٹ آف یورولوجی اینڈ ٹرانسپلانٹیشن میں منعقد ہوئی، بیلر ٹرانسپلانٹ امیونالوجی سینٹرکے ڈائریکٹر اور اے اینڈ ایم کالج آف میڈیسن امریکا کے پروفیسر مدحت عسکر نے ملک کی پہلی کلینکل ٹرانسپلانٹ امیونالوجی لیبارٹری کا افتتاح کیا۔

مقررین نے کہا کہ لیبارٹری کے قیام کا مقصد ٹرانسپلانٹ سائنسز کے میدان میں ترقی لانا ہے،لیبارٹری میں ٹرانسپلانٹ کے سلسلے میں ٹشو ٹائپنگ، اینٹی باڈیز کا سراغ لگانا اور انتہائی حساس طرز کے ٹرانسپلانٹیشن ،خصوصا ً وہ مریض جن کا کسی وجہ سے ٹرانسپلانٹ نہ ہورہا ہو،مدد لینا ہے۔
لیبارٹری کی افتتاحی تقریب سے قبل ممتاز ڈاکٹرقاسم مہدی کی یاد میں میموریل لیکچر کا انعقاد کیا گیا،جس میں پروفیسر مدحت عسکر نے ’’کیریئر میں ترقی بذریعہ تدریس اور تربیت یعنی ایک تیر سے دو شکار ‘‘ کے موضوع پر  دلچسپ لیکچر دیا جسے شرکا نے بیحد سراہا ، لیکچر کے اختتام پر سوال و جواب کی نشست میں بھی انتہائی جوش و خروش دیکھنے کو ملا ، ڈاکٹر قاسم مہدی نہ صرف ملکی بلکہ بین الاقوامی سطح پر مالیکیولر بایولوجسٹ کے طور پر اپنی پہچان رکھتے تھے،وہ 2016 میں لاہور میں انتقال کرگئے تھے۔

اس موقع پر ڈائریکٹر ایس آئی یو ٹی ڈاکٹر ادیب رضوی نے بھی خطاب کیا ،انھوں نے ڈاکٹر قاسم مہدی کی شخصیت کے اہم پہلوؤں اور ایس آئی یو ٹی  میں ان کی خدمات  پر روشنی ڈالی،انھوں نے کہا کہ ڈاکٹر قاسم مہدی انتھک محنت کرنے والوں میں سے تھے اور علمی و تحقیقی میدان میں آگے بڑھنے کی لگن رکھتے تھے، انھوں نے کہا کہ ڈاکٹر مہدی ورلڈجینوم پراجیکٹ کے ممتاز رکن تھے، پاکستان میں ارتقائی جینیات پر کام کرنے والی پہلی شخصیت ہیں۔

اس موقع پرطویل عرصے سے ڈاکٹر قاسم مہدی کے ساتھ تحقیق کے شعبے میں منسلک رہنے والی ڈاکٹر شگفتہ خالق نے ان کی خدمات پر روشنی ڈالی، پاکستانی آبادی میں جینیات کے شعبوں میں اپنی کامیابیوں کے بارے میں آگاہ کیا ، جسے شرکا نے بے حد سراہا۔
|لندن: برطانیہ میں ہونے والی ایک طبی تحقیق میں یہ بات سامنے آئی ہے کہ مضبوطی اور گرم جوشی سے ہاتھ ملانے والے افراد میں دل کی بیماریاں لاحق ہونے کے خطرات کم ہوتے ہیں اور اس کے برعکس کمزور گرفت کے ساتھ، ڈھیلے ڈھالے انداز میں مصافحہ کرنے والے افراد عن قریب ہی امراض قلب کا شکار ہوسکتے ہیں۔

کوئین میری یونیورسٹی آف لندن میں طبی تحقیق کے مصنف اسٹیفن پیٹرسن کا کہنا ہے کہ ہاتھوں کی مضبوط گرفت صحت مند دل کی ساخت اور افعال سے منسلک ہوتی ہے۔ مصافحے کے دوران ہاتھ کی مضبوط گرفت (ہینڈ گرپ) دل کی بیماریوں کے شکار افراد کی شناخت  کرنے کا اہم  اور آسان طریقہ ہے۔ یہ طریقہ اختیار کرکے امراض قلب میں مبتلا افراد بھی ہارٹ اٹیک جیسے جان لیوا حملوں سے اپنی زندگیوں کی حفاظت کرسکتے ہیں۔

یہ بھی پڑھیں: حاملہ خواتین مچھروں کا پرکشش ہدف ہوتی ہیں، برطانوی تحقیق
تحقیق میں بتایا گیا ہے کہ مضبوطی سے ہاتھ ملانے والوں کے برعکس کمزور مصافحہ کرنے والے افراد میں دل کی بیماریاں بڑھنے کے امکانات زیادہ ہوتے ہیں کیونکہ دوران مصافحہ مضبوط گرفت ظاہر کرتی ہے کہ ہاتھ ملانے والے شخص کا دل، خون کو درست طریقے سے پمپ کررہا ہے جب کہ کمزور گرفت اس بات کی نشاندہی کرتی ہے کہ دل کی دھڑکن کی رفتار کم ہے جس کے باعث دوران خون کی رفتار بھی کم ہے اور ایسے شخص کے دل کے امراض میں مبتلا ہونے کے امکانات زیادہ ہوتے ہیں۔

واضح رہے کہ دنیا بھر میں دل کی بیماریوں سے ہونے والی اموات  کی شرح کسی بھی دوسری بیماری سے زیادہ ہے۔ صرف برطانیہ میں ایک سال کے دوران ڈیڑھ لاکھ سے زائد افراد دل کی بیماریوں کا شکار ہوکر موت کے منہ میں چلے جاتے ہیں۔
|جنیوا: صحت کی عالمی تنظیم ڈبلیو ایچ او نے خبردار کیا ہے کہ ایک پُراسرار بیماری وبا کی صورت میں پھیل کر دنیا بھر میں بڑے پیمانے پر ہلاکتوں کا باعث بنے گی۔

عالمی ادارہ برائے صحت نے کہا ہے کہ وباء کی صورت دنیا بھر میں پھیلنے والی اس پُراسرار بیماری کے حوالے سے ناکافی معلومات حاصل ہوئی ہیں لیکن اب تک جتنی بھی معلومات موصول ہوئیں وہ بہت ہولناک ہیں۔ فی الحال اس بیماری کا کوڈ نام ’ایکس‘ رکھا گیا ہے جس کے حوالے سے مزید معلومات حاصل کرنے کے لیے ریسرچ کی جا رہی ہیں۔

ڈبلیو ایچ او کے مطابق پُراسرار بیماری کا ماخذ ’پیتھو جین‘ ابھی تک دریافت نہیں ہوسکا تاہم بیماری کے خطرات، وباء کی طرح پھیلنے کی صلاحیت اور بڑے پیمانے پر ہلاکتوں کا سبب بننے کی بنیاد پر اس پُراسرار بیماری نے ڈبلیو ایچ او کی ’’ موسٹ ڈینجرس لسٹ‘‘ میں جگہ بنالی ہے جب کہ اس سے مقابلہ کرنے کے لیے ذرائع اور معلومات نہ ہونے کے برابر ہیں۔
یہ بھی ایک حیران کن امر ہے کہ ایک ایسی بیماری جس کا نام تک نہیں پتا اور جس کے پیتھوجین سے متعلق بھی کوئی معلومات حاصل نہیں لیکن اسے ڈبلیو ایچ او نے خطرناک ترین بیماریوں کی فہرست میں شامل کرلیا ہے اور اسے خود ساختہ طور پر ’ایکس ‘ بیماری کا نام دے دیا ہے۔

عالمی ادارہ برائے صحت کے شعبہ ریسرچ کونسل ناروے کے  سی ای او کے مشیر جان آرنے روٹنجن نے بین الاقوامی خبر رساں ادارے کو بتایا کہ تاریخ ہمیں بتاتی ہے کوئی بھی وبائی بیماری اپنے آغاز سے قبل ہمارے لیے ’نامعلوم‘ ہوتی ہے اور اچانک ایک افتاد کے طور پر انسانی جانوں پر حملہ آور ہوتی ہے جس کے بعد تحقیقات کی جاتی ہیں اور ادویات ، ویکسی نیشن اور انجکشن تیار کیے جاتے ہیں لیکن تب تک کافی نقصان ہو چکا ہوتا ہے۔

انہوں نے مزید کہا کہ یہ بہت حیران کن لگتا ہے کہ ایک بیماری جس کا ظہور ابھی نہیں ہوا لیکن اُسے خطرناک بیماریوں کی فہرست میں شامل کرلیا جائے لیکن یہ اس جانب بھی اشارہ کرتی ہے کہ ہم کسی بھی ’نامعلوم‘ حملہ آور کا مقابلہ کرنے کے لیے پہلے سے ہی تیاری کررہے ہیں۔ اعداد و شمار سے پتا چلتا ہے کہ کانگو وائرس، چکن گونیا اور ای بولا اور  ماربرگ جیسے وائرس کے بعد انہی میں سے کوئی نئی پیتھو جین وبائی بیماری کی شکل میں ظاہر ہوسکتی ہے۔

انہوں نے کہا کہ زیکا وائرس اور زونوٹک وائرس جانوروں سے انسان میں منتقل ہوئے جب کہ جیسے جیسے دنیا گلوبل گاؤں کی صورت اختیار کررہی ہے اور تہذیبوں کا اختلاط ہورہا ہے ویسے ویسے جرثومے بھی خود کو ماحول میں ڈھال رہے ہیں جو کسی نئے پیتھو جین کی تخلیق کا پیش خیمہ بھی ثابت ہو سکتے ہیں اور یہی وہ پُراسرار مگر انتہائی خطرناک بیماری ہوسکتی ہے جو وباء کی طرح پھیل کر بڑے پیمانے پر ہلاکتوں کا باعث بن سکتی ہے۔

واضح رہے کہ خطرناک بیماری کی فہرست پہلی بار  2015ء میں شائع کی گئی جس کے بعد سالانہ کی بنیاد پر پُراسرار بیماری کی کھوج، شناخت اور ادراک کے حوالے سے تجزیہ کیا جاتا ہے۔ رواں سال فروری میں کیے گئے تجزیے سے حاصل کردہ نتائج کے تحت کونگو ہیمورجک فیور، ای بولا وائرس اور ماربرگ وائرس پر فوری توجہ دینے کے لیے انہیں اولین ترجیح پر رکھا گیا ہے علاوہ ازیں ایک اور پُراسرار بیماری کو فہرست میں شامل کیا گیا ہے جس کے بارے میں ابھی تک کوئی معلومات حاصل نہیں کی جاسکی ہیں اسی لیے اس بیماری کو ’ایکس بیماری‘ کا نام دیا گیا ہے۔
|واشنگٹن: امریکی سائنسدان فالج کے حملے سے ناکارہ ہو جانے والے اعضا کی فوری بحالی کےلیے مخصوص سینسرز تیار کررہے ہیں جن کی مدد سے فالج زدہ شخص کے مفلوج ہوجانے والے پٹھوں (مسلز) کے گروپ کا پتا لگایا جا سکتا ہے جنہیں دوبارہ متحرک کرنے سے جسم کے ناکارہ اعضا کا دماغ سے رابطہ بحال ہوجائے گا اور یوں جسم کا وہ حصہ کام کرنے لگے گا۔

بتاتے چلیں کہ ہمارا دماغ ایک بڑی شریان سے خون حاصل کرتا ہے جبکہ مغز کے اندر بھی باریک شریانوں کا جال بچھا ہوتا ہے۔ ان شریانوں میں خون کے لوتھڑے بننے (کلاٹنگ) کی وجہ سے دماغ کو خون کی سپلائی رک جاتی ہے لہذا بند ہونے والی شریان دماغ کے جس حصے کو خون مہیا کرتی ہے وہ حصہ مفلوج ہوجاتا ہے جبکہ دماغ کا مفلوج ہونے والا حصہ جسم کے جن اعضا کو کنٹرول کرتا ہے، وہ بھی ناکارہ ہوجاتے ہیں۔ اس قسم کے فالج کو Ischaemic Stroke کہا جاتا ہے۔

دوسری صورت میں بلند فشار خون یا دیگر وجوہ کی بناء پر دماغ کے اندر موجود خون کی باریک رگیں پھٹ جاتی  ہیں جن سے خون بہہ کر دماغ کے کسی حصے میں جم جاتا ہے اور دماغ کے اُس حصے سے کنٹرول ہونے والے جسمانی اعضاء مفلوج ہوجاتے ہیں۔ یہ عمل کسی بڑی شریان کے پھٹنے سے ہو تو اس سے موت بھی واقع ہو سکتی ہے۔ اس قسم کے فالج کو ’’جریانی فالج‘‘ (Haemorrhagic Stroke) کہا جاتا ہے۔
عموماً ہلکے درجے کے فالج کے دورے سے چہرے کا ایک حصہ ٹیڑھا ہوجاتا ہے، دانت بھینچ جاتے ہیں، پلکوں کی حرکت ساکت ہوجاتی ہے اور مریض کو بولنے اور غذا نگلنے میں مشکل کا سامنا رہتا ہے۔ اس قسم کے فالج کو ’’مقامی لقوہ‘‘ بھی کہا جاتا ہے  اور اس کے علاج کےلیے دیسی ٹوٹکوں پر انحصار کیا جاتا ہے۔ طب میں اسے چہرے کا فالج (facial palsy)  کہا جاتا ہے جس میں فالج کے اثرات کو ایک صبر طلب علاج کے ذریعے بحال کیا جاتا ہے۔

فالج کا حملہ اگر سنگین نوعیت کا ہو تو بایاں یا دایاں دھڑ مفلوج ہو جاتا ہے اور ہاتھ پیر حرکت کرنے کی صلاحیت سے محروم ہوجاتے ہیں جس سے چلنے پھرنے اور معمول کا کام کاج کرنا ناممکن ہوجاتا ہے۔ مفلوج اعضا کو دواؤں اور فزیوتھراپی کے ذریعے بحال کیا جاتا ہے لیکن یہ صبر آزما مرحلہ ہوتا ہے جس میں اعضا کے معمول کے مطابق دوبارہ کام کرنے میں خاصا وقت لگ جاتا ہے۔

ان کیفیات کا ازالہ کرنے کےلیے امریکی سائنس دان، سینسرز کی مدد سے ایسا نظام ترتیب دے رہے ہیں جس کے ذریعے مریض کی حرکات اور سکنات سے اُن کے معالج براہ راست واقف رہیں گے اور مریض کی بحالی کےلیے کیے جانے والے اقدامات کے نتائج کا باریک بینی سے جائزہ بھی لے سکیں گے جبکہ ان سینسرز کی مدد سے مریض اپنے ڈاکٹرز سے فوری رابطہ بھی کرسکتے ہیں معالج و مریض میں دو طرفہ مربوط رابطے اور سینسرز کی بدولت ناکارہ  ہو جانے والے پٹھوں کے گروپ کا پتا لگانے سے مفلوج اعضا کی بحالی کے عمل کو تیز تر کرنے میں بھی مدد ملے گی۔

امریکی سائنس دانوں نے اپنی اس تحقیق کی تفصیلات حال ہی میں ٹیکساس میں منعقدہ، امریکی تنظیم برائے جدید سائنسی اختراعات کے سالانہ اجلاس میں پیش کیں امریکی سائنس دانوں کی یہ نئی ایجاد دراصل جلد پر چپکنے والے چھوٹے پلاسٹر پیپرز ہیں جن میں موجود سینسرز  جسم کے مفلوج اعضا کے ناکارہ ٹشوز کو ڈھونڈنے میں معالج کی مدد کرتے ہیں اور ایک مرتبہ جب ناکارہ ٹشوز کے گروپ کا پتا چل جائے تو اس کے علاج میں آسانی رہتی ہے؛ اور ناکارہ ٹشوز کے اس گروپ کو بحال کرلینے کےلیے خصوصی توجہ دی جاتی ہے اور ورزش، دواؤں اور معمولی احتیاطی تدابیر کے ساتھ  ناکارہ ہوجانے والے اعضا کو بحال کردیا جاتا ہے۔

یہ سینسرز ناکارہ ٹشوز کے گروپ کا پتا لگانے کے علاوہ مریض کی حرکات و سکنات سے بھی معالج کو آگاہ رکھتے ہیں۔ تھراپسٹ کی جانب سے بتائی گئی کسرت اور معمولات کی تفصیلات بھی ان سینسرز میں محفوظ ہوتی ہیں اور جیسے ہی مریض ورزش اور دیگر اہداف پورے کرلیتا ہے، معالج کو اس کی اطلاع مل جاتی ہے۔ اس طرح مریض کی جانب سے علاج میں کوتاہی برتنے اور ڈاکٹرز کی ہدایات پر عمل نہ کرنے کے امکانات ختم ہوجاتے ہیں جو فالج کے مریضوں کےعلاج کےلیے بہت ضروری ہے۔

سائنس دانوں کےلیے اتنی ساری معلومات کو برقی آلات میں جمع کرنا اور پھر انہیں مریض کےلیے آسانی سے پہننے کے قابل بنانا ایک مشکل مرحلہ تھا کیونکہ مریض کےلیے ایسی کسی بھی ڈیوائس کا پہنے رکھنا جو مکینیکل توانائی سے چلتی ہو، تکلیف کا سبب بن سکتا تھا اور جو فائدے کے بجائے نقصان کا باعث بھی ہوسکتا تھا۔

نارتھ ویسٹرن یونیورسٹی شگاگو کے پروفیسر جون راجر کہتے ہیں کہ ایک عام کمپیوٹر میں استعمال ہونے والے مائیکروپروسیسر کو انتہائی چھوٹی جگہ میں نصب کرنا اور پھر اسے وائی فائی اور پاور سپلائی سے منسلک کرنا ایک ایسا کام تھا جسے کرنا تقریباً ناممکن تھا لیکن مسلسل محنت اور لگن نے اس ناممکن کو ممکن کردکھایا۔ اس اختراع کی مزید تفصیلات اس سال کے آخر تک سامنے آجائیں گی۔

امریکی سائنس دانوں کا خیال ہے کہ یہ سینسرز دیکھنے میں بہت چھوٹے لیکن ان کا کام بہت زبردست ہوگا جو آئندہ برسوں میں فالج کے مریضوں کے علاج میں انقلاب ثابت ہوگا جس کی مدد سے جسم کے مفلوج اعضا کی بحالی کا عمل تیزی سے پایہ تکمیل کو پہنچ سکے گا۔
|بعض افراد کو دوران سفر یا سفر کے بعد پیٹ میں گڑبڑ محسوس ہوتی ہے اور پھر انھیں دست ہونے لگتے ہیں۔

سفر کے آغاز پر وہ بالکل تندرست ہوتے ہیں مگر چند گھنٹے یا چند روز گزرنے کے بعد ان کا پیٹ خراب ہوجاتا ہے۔ مروڑ اٹھنے لگتے ہیں اور اسہال کی شکایت ہوجاتی ہے۔ دست آنے کے ساتھ متلی بھی ہوتی ہے اور پیٹ میں نفخ محسوس ہوتا ہے یعنی اپھارا آجاتا ہے۔ طبی اصطلاح میں اس کیفیت کو ’’ ٹریولرز ڈائیریا‘‘ کہتے ہیں۔ چند گھنٹوں کے سفر کے علاوہ ایک سے دوسرے علاقوں میں جانے والے لوگ اس کیفیت کا شکار ہوسکتے ہیں۔ خاص طور سے معتدل خطوں کے رہائشی جب دوسر ے علاقوں یا ممالک میں پہنچتے ہیں تو ٹریولرز ڈائیریا کا شکار ہوجاتے ہیں۔

مختلف ممالک میں ٹریولرز ڈائیریا کے لیے مختلف اصطلاحات استعمال ہوتی ہیں۔ انڈیا میں اسے ’’ دہلی بیلی‘‘ اور مشرق بعید کے ممالک میں ’’ ہانگ کانگ ڈاگ‘‘ کہا جاتا ہے۔
ٹریولرز ڈائیریا کتنا عام ہے؟
بیس سے پچاس فی صد مسافر اس کا شکار ہوسکتے ہیں۔ اس کا انحصار ان ممالک کی آب و ہوا پر ہے جہاں وہ جارہے ہیں۔ امریکی ادارے سینٹر فار ڈیزیز کنٹرول ( سی ڈی سی) کی رپورٹ کے مطابق مسافر سب سے زیادہ ڈائیریا میں مبتلا ہوتے ہیں۔ سی ڈی سی کے مطابق دنیا بھر میں سالانہ ایک کروڑ افراد دوران سفر اس بیماری کا شکار ہوتے ہیں۔ اگرچہ کسی بھی خطے کے رہنے والے افراد کو دوران سفر یہ شکایت ہوسکتی ہے، مگر اس کا زیادہ شکار صنعتی طور پر ترقی یافتہ ممالک کے شہری لاطینی امریکا، افریقا، مشرق وسطیٰ اور ایشیا میں پہنچنے کے بعد ہوتے ہیں۔ یعنی ترقی یافتہ اقوام کے باسی جب تیسری دنیا میں پہنچتے ہیں تو ان کے پیٹ میں مروڑ اٹھنے لگ جاتے ہیں۔

ٹریولرز ڈائیریا لاحق ہونے کے امکانات مرد و زن دونوں کے لیے یکساں ہیں۔ عموماً نوجوان اس میں زیادہ مبتلا ہوتے ہیں کیوں کہ وہ الم غلم کھانے کے عادی ہوتے ہیں۔ علاوہ ازیں ایچ آئی وی ، کینسر اور ذیابیطس مریض اور وہ افراد جو پہلے ہی آنتوں کی خرابی کا شکار اس مرض میں زیادہ مبتلا ہوتے ہیں۔ جو لوگ تیزابیت کم کرنے کی ادویہ استعمال کررہے ہوں، انھیں بھی سفر کرتے ہوئے احتیاط سے کام لینا ہوگا کیوں کہ وہ اپنی منزل کی جانب بڑھتے ہوئے یا وہاں پہنچ کر ٹریولرز ڈائیریا کا نشانہ بن سکتے ہیں۔ اس کی وجہ یہ ہے کہ ان دواؤں کے استعمال کی وجہ سے ان کے معدے میں تیزاب کی مقدار اس حد سے کم ہوجاتی ہے جو انھیں ٹریولرز ڈائیریا بیکٹیریا سے بچانے کے لیے درکار ہوتی ہے۔

اسباب
عام طور پر اس کی وجہ جراثیم سے آلودہ غذا کھانا یا آلودہ پانی پینا ہے۔ زیادہ تر یہ سمجھا جاتا ہے کہ دوران سفر پیٹ ناقص غذ اکھانے سے خراب ہوتا ہے مگر ماہرین کہتے ہیں کہ ٹھوس غذا سے زیادہ آلودہ پانی اس کا سبب بنتا ہے۔ سی ڈی سی کے مطابق ٹریولرز ڈائیریا کے اسّی فی صد کیسز کا سبب بیکٹیریا ہوتے ہیں۔ مسافروں میں متلی، اسہال اور پیٹ کے مروڑ کا سبب بننے والا سب سے عام بیکٹیریا enterotoxigenic E. coli کہلاتا ہے ۔یہ ای کولی بیکٹیریا کی ایک قسم ہے۔ ای کولی کی بیشتر اقسام بے ضرر ہوتی ہیں، تاہم چھے اقسام معدے اور آنتوں کی خرابی کا باعث بنتی ہیں۔ ان اقسام کو مجموعی طور پر ای ای سی گروپ کہا جاتا ہے۔

علامات
اس کی علامات مختلف ہوتی ہیں۔ عام طور پر یہ سفر کے بعد ایک ہفتے کے دوران ظاہر ہوتی ہیں اور تین سے چار دن تک برقرار رہتی ہیں۔ متأثرہ فرد کو چوبیس گھنٹے میں پانچ بار تک حاجت ہوتی ہے۔ ہر بار پیٹ میں مروڑ اور درد کی شکایت بھی ہوسکتی ہے۔ بعض اوقات بخار ہوسکتا ہے اور اجابت میں خون بھی آسکتا ہے۔

تشخیص اور علاج
اگر کوئی سفر کے بعد اسہال اور متلی وغیرہ میں مبتلا ہوتا ہے تو زیادہ امکان یہی ہوتا ہے کہ وہ ٹریولرز ڈائیریا کا شکار ہوا ہے۔ اگر یہ کیفیت شدید نہیں ہے تو پھر میڈیکل اسٹورز سے عام ملنے والی ادویہ سے اس میں افاقہ ہونے لگتا ہے اور تین سے چار روز میں طبیعت کافی بہتر ہوجاتی ہے۔ اگر طبیعت میں بہتری نہ آئے تو پھر ڈاکٹر سے رجوع کرنا ضروری ہے۔ وہ فضلے کا ٹیسٹ تجویز کرے گا جس سے ڈائیریا کا سبب بننے والے بیکٹیریا کی تشخیص ہوجائے گی اور پھر اسی مناسبت سے دوائیں دی جائیں گی۔

دوران سفر یا سفر کے بعد ڈائیریا لاحق ہوجائے تو اس بات کا خاص خیال رکھیں کہ جسم میں پانی کی کمی نہ ہونے پائے۔ اس کے لیے جراثیم سے پاک پانی اور مشروبات وقفے وقفے سے پیتے رہیں۔ ٹریولرز ڈائیریا خطرناک مرض نہیں ہے۔ اس کیفیت کا شکار ہونے والے بیشتر افراد دو تین میں بغیر کسی علاج کے ٹھیک ہوجاتے ہیں۔ نوّے فی صد افراد ایک ہفتے میں صحت یاب ہوجاتے ہیں۔ بہت کم صورتوں میں یہ مرض خطرناک ثابت ہوتا ہے۔

بچاؤ
غذا چوں کہ انفیکشن کا بڑا سبب بنتی ہے، لہٰذا اس پر خصوصی توجہ دی جائے۔ دوران سفر لب سڑک قائم ہوٹلوں اور ریستورانوں پر کھانے پینے سے گریز کریں۔ سفر زمینی ہو یا فضائی بہتر یہ ہے کہ اپنی طبیعت کی مناسبت سے گھر پر کھانا وغیرہ پکا کر ساتھ لیا جائے۔ اگر آپ کو ہر سفر کے بعد یا کبھی کبھار ٹریولرز ڈائیریا ہوجاتا ہے تو پھر زیادہ احتیاط کی ضرورت ہے۔ بڑے اسٹورز پر ملنے والی اچھے برانڈز کی ڈبّا بند خوراک عام طور پر محفوظ ہوتی ہے۔ اسے استعمال کیا جاتا ہے۔ کُھلی غذاؤں، نلکے کے پانی اور کھلے مشروبات کے استعمال سے گریز کریں۔
|اسلام آباد: پاکستان میں نومولود بچوں کی شرح اموات 60 فیصد تک جا پہنچی ہے جب کہ قبل از زچگی بچوں کی اموات کی شرح 40 فیصد ہوگئی ہے۔

قومی اسمبلی میں وزارت قومی صحت کی جانب سے پیش کی گئی رپورٹ کے مطابق پاکستان میں ناکافی طبی سہولیات اور شعور کی کمی کے باعث زچہ و بچہ کی زندگیوں کو شدید خطرات لاحق ہیں۔ رپورٹ میں انکشاف کیا گیا ہے کہ نو مولود بچوں کی شرح اموات 60 فیصد تک پہنچ گئی ہے جب کہ قبل از زچگی شرح اموات 40 فیصد ہے۔ پیدائش کے بعد دم گھٹنے کے باعث موت کی شرح 21 فیصد اور انفیکشن سے 18 فیصد ہے۔

ایک سوال کے جواب میں وزارت قومی صحت نے اراکین قومی اسمبلی کو تحریری جواب میں بتایا کہ 2016 میں 63 لاکھ بچوں کی پیدائش ہوئی جن میں سے  2 لاکھ 90 ہزار بچے صرف ایک ماہ زندہ رہ سکے، اسی طرح 4 لاکھ 41 ہزار بچے ایسے تھے جو اپنی زندگی کا پہلا سال مکمل ہوتے ہوتے جہان فانی سے کوچ کر گئے جن میں اکثر سینے کی انفیکشن اور نمونیا میں مبتلا تھے جب کہ کچھ بچوں میں وجہ موت گردن توڑ بخار بنی۔ تاہم اموات کی بنیادی وجہ غذائیت میں کمی تھی جس کی وجہ سے قوت مدافعت میں کمی واقع ہوتی ہے اور معصوم بچے موذی مرض میں مبتلا ہوجاتے ہیں۔
قبل ازیں یونیسیف نے بھی اپنی رپورٹ میں نومولود بچوں کی شرح اموات کے لیے پاکستان کو خطرناک ملک قرار دیا تھا۔ یونیسیف کے مطابق پاکستان میں ہر 22 نومولود بچوں میں سے ایک بچہ اپنی زندگی کا پہلا مہینہ مکمل کرنے سے قبل ہی جہان فانی سے کوچ کرجاتا ہے جب کہ پاکستان میں نومولود بچوں کی شرحِ اموات 46 فیصد تک ہے۔

واضح رہے چیف جسٹس ثاقب نثار نے بھی نومولود بچوں کی شرح اموات کے لحاظ سے پاکستان کو خطرناک ملک قرار دینے کو شرم ناک قرار دیتے ہوئے کہا کہ یہ گھمبیر صورت حال وطن عزیز کی دنیا بھر میں بدنامی کا باعث بن رہی ہے جس کی تحقیقات ہونی چاہیے اور ذمہ دار اداروں کا تعین بھی ہونا چاہیے۔ چیف جسٹس نے معاملے کا ازخود نوٹس لیتے ہوئے متعلقہ وزارت اور اداروں کو نوٹس جاری کیے تھے۔
|لندن: کنگز کالج لندن کے 82 سالہ پروفیسر نورمن لازارس کی قوتِ مدافعت (امیونٹی) کسی 20 سالہ نوجوان جیسی مضبوط ہے اور بیماریوں کے خلاف زبردست جنگ کی صلاحیت رکھنے والی ہے جبکہ ایسا عمومی طور پر عمر رسیدہ افراد میں نہیں دیکھا جاتا۔

سائنس دانوں کا کہنا ہے کہ ضعیف العمری میں کی جانے والی ورزش اور کسرت، ڈھلتی ہوئی عمر کے ساتھ ساتھ تیزی سے کم ہوتی قوت مدافعت کو سنبھال کر دوبارہ مضبوط بنا دیتی ہے۔

ڈھلتی عمر کے ساتھ ساتھ انفیکشن اور بیماری پھیلانے والے جراثیم کے خلاف قوت مدافعت کم ہوتی جاتی ہے، یہاں تک کہ معمولی نزلہ اور زکام کے بھی سینے اور پھیپھڑوں کے جان لیوا انفیکشن میں تبدیل ہوجانے کے امکانات قوی ہوتے جاتے ہیں۔ اکثر ضعیف العمر افراد میں اموات کی بڑی وجہ بھی قوت مدافعت میں کمی ہوتی ہے تاہم نئی تحقیق سے ثابت ہوا ہے کہ ضعیف العمری میں کی جانے والی ورزش سے قوت مدافعت کو برقرار رکھا جاسکتا ہے۔
پروفیسر نورمن اس تحقیق کا مرکز تھے، جو ایک سائیکلسٹ بھی ہیں اور روزانہ کئی میل دُور تک سائیکل چلاتے ہیں۔ تحقیق کار سائنس دانوں کا کہنا ہے کہ ورزش ایک ایسی دوا ہے جسے ہر اُس شخص کو روزانہ کی بنیاد پر لینا چاہیے جو صحت مند رہنا چاہتا ہے۔

تحقیق کاروں کے مطابق باقاعدہ سے کی گئی ’کسرت‘ جسم کی قوت مدافعت بڑھانے کے علاوہ ذہن، پٹھوں اور ہڈیوں کی مضبوطی کا باعث بنتی ہے۔ یہ تحقیق جریدے ’ایجنگ سیل‘ میں شائع ہوئی، جس کے سربراہ ’انسٹی ٹیوٹ آف انفلیمیشن اینڈ ایجنگ‘ کے پروفیسر جینیٹ لارڈ نے اپنے تحقیقی مقالے میں کہا کہ بالعموم 20 سال کی عمر کے بعد سے قوت مدافعت میں سالانہ 2 سے 3 فیصد تک کمی واقع ہونا شروع ہوجاتی ہے۔

یہی وجہ ہے کہ ضعیف العمر افراد میں انفیکشن، ہڈیوں کے بھربھرے پن اور کینسر میں مبتلا ہونے کے امکانات بڑھ جاتے ہیں۔ تاہم باقاعدہ ورزش کرنے والے عمر رسیدہ افراد کی قوت مدافعت جوان افراد کے برابر ہوتی ہے جس کا پتا ان کی تحقیقی ٹیم نے خون میں موجود ’’ٹی سیلز‘‘ کا تجزیہ کرکے چلایا۔

واضح رہے کہ ’’ٹی سیلز‘‘ کو جسمانی دفاعی نظام کی ’’پہلی صف‘‘ بھی کہا جاتا ہے جو قدرتی قوت مدافعت کو جراثیم وغیرہ کے خلاف جنگ کرنے کےلیے تیار کرتے ہیں۔ ٹی سیلز گردن سے ذرا نیچے، سینے کے بالائی حصے میں اندر کی طرف موجود ’’تھائیمس گلینڈ‘‘ میں بنتے ہیں۔ یہ گلینڈ عمر کے ساتھ ساتھ سکڑتا جاتا ہے تاہم باقاعدہ ورزش اس گلینڈ کو سکڑنے سے بچاتی ہے۔
|برطانوی ماہرین نے انکشاف کیا ہے کہ حاملہ خواتین مچھروں کا پرکشش ہدف ہوتی ہیں اس لیے وہ ملیریا و ڈینگی سے بچاؤ کے لیے خصوصی احتیاط برتیں۔

آج کل ڈینگی مچھر سے تو ہر کوئی پریشان اور خوف زدہ ہے مگر عام مچھر بھی کم پریشانی میں مبتلا نہیں کرتے۔ ملیریا کی بیماری تو خاص انہی کی مرہون منت ہے۔ موسم سرما ہو یا گرما نہ ان کو چین ہے اور نہ ہم کو آرام مگر تازہ ترین سائنسی تحقیق نے تو حاملہ خواتین کو چونکا کر رکھ دیا ہے۔

روزنامہ ایکسپریس میں شائع رپورٹ کے مطابق برطانوی محکمہ صحت برٹش ہارٹ فاؤنڈیشن اور واشنگٹن کی جارج ٹاؤن یونیورسٹی سمیت تحقیقی اداروں کے ماہرین نے انکشاف کیا ہے کہ مچھروں کا پرکشش ہدف حاملہ خواتین ہوتی ہیں۔
دیگر خواتین کی بہ نسبت مچھروں کی توجہ کا مرکز حاملہ مائیں کیوں ہوتی ہیں، اس کے لیے انھوں نے ایک تجربہ کیا۔ تجربے کے لیے مچھروں کی آماجگاہ کے آس پاس دو قسم کی خواتین کو رکھا گیا۔ ایک وہ خواتین جو امید سے تھیں اور دوسری وہ جو نہیں تھیں۔ مچھر عام خواتین کے برعکس حاملہ خواتین پر لگ بھگ دو گھنٹے تک منڈلاتے رہے۔ ان خواتین کا جب ٹیسٹ کیا گیا تو عام خواتین کے برعکس حاملہ خواتین ملیریا کا زیادہ شکار ہوئیں۔

ملیریا میں مبتلا ان حاملہ ماؤں میں ملیریا کے باعث اسقاط حمل ہوتا ہے اور مزید بچوں کی پیدائش ہوتی ہی نہیں۔ اگر ایسی حاملہ ماؤں کے ہاں بچوں کی پیدائش ہوئی تو بچوں کا وزن کم تھا۔ دوسرے ٹیسٹ میں کچھ حاملہ ماؤں کو مچھر دانی میں سلایا گیا اور کچھ کو بغیر مچھر دانی کے، جب ان کا نتیجہ جانچا گیا تو پتا چلا کہ جو خواتین مچھر دانیوں کے بغیر سورہی تھیں وہ مچھروں کی خوراک زیادہ بنیں اور اس کا سبب بھی ان کا حاملہ ہونا ہی تھا۔

ان کے پیٹ میں پرورش پانے والا بچہ جوں جوں بڑھتا جاتا ہے، ویسے ویسے حاملہ مائیں تیزی سے سانس لیتی ہیں۔ ان میں بعض ایسے کیمیائی اجزا ہوتے ہیں جن کے ذریعے مچھر اپنی پسندیدہ پوشیدہ خوش بو کا پتا لگا لیتے ہیں اور حاملہ خواتین پر حملہ آور ہوتے ہیں۔ مچھروں کا حاملہ خواتین کے گرد منڈلانے کا ایک سبب دوران حمل ان کے جسم کا بڑھنے والا درجہ حرارت بھی ہوتا ہے جس کے باعث مچھر ان کی طرف زیادہ راغب ہوتے ہیں۔

اگر آپ یا آپ کے گھر میں کوئی امید سے ہے تو مچھروں سے دور رہیں اور مچھروں سے کاٹنے سے بچنے کے لیے پوری آستین کی قمیص پہنیں، جسم کے کھلے حصوں پر موسپیل لگائیں۔ مچھر بھگانے کے لیے گھر میں نیم کے خشک پتوں کی دھونی دیں۔

سنگترے کے چھلکے دھوپ میں سکھالیں اور گرم کوئلوں پر ڈالیں تو مچھر ان کی خوش بو سے بھاگیں گے اور کمرہ بھی خوش بو سے مہک جائے گا۔کمرے میں گندھک یا کلونجی جلاکر دھواں دینے سے بھی مچھر مرجاتے ہیں۔ کاربولک ایسڈ 35 اونس کو آٹھ اونس پانی میں ملاکر بدن اور کپڑوں پر چھڑکنے سے مچھر پاس نہیں آتے۔

حاملہ خواتین موبائل فون سے بھی دور رہیں
حاملہ ماؤں کو مچھروں سے ہی نہیں بلکہ موبائل فون سے بھی بچنا چاہیے۔ ماہرین کا کہنا ہے کہ ’’موبائل‘‘ حاملہ خواتین کے لیے خطرناک ہوسکتا ہے۔ موبائل فون کی تاب کاری حاملہ خواتین کے لیے خطرہ ہے۔ ویسے بھی موبائل فون کو زیادہ دیر تک جسم کے ساتھ لگا کر رکھنا اور خصوصاً دل و جگر کے مقام (قمیص یا کوٹ کی جیب میں) رکھنا نقصان دہ ثابت ہوسکتا ہے۔
|لندن: تمباکو اور شراب نوشی جگر کے کینسر کی سب سے بڑی وجہ تو ہیں ہی لیکن جدید تحقیق سے ثابت ہوا ہے کہ تمباکو اور شراب نوشی سے لبلبے اور صفراوی نالی (بائل ڈکٹ) کے کینسر کا بھی شدید خطرہ لاحق ہوجاتا ہے۔

برٹش جرنل آف کینسر میں شائع شدہ، تازہ تحقیق کے مطابق شراب نوشی اور تمباکو نوشی کے مضر اثرات میں جگر کے ابتدائی کینسر اور جگر کے کینسر کی دوسری قسم (Hepatocellular Carcinoma) کے علاوہ صفراوی نالی (بائل ڈکٹ) کا کینسر (intrahepatic cholangiocarcinoma) بھی شامل ہیں جو جگر کے کینسر کی پہلی قسم سے زیادہ خطرناک اور جان لیوا ہیں۔

واضح رہے کہ یہ تحقیق ایک وسیع منصوبے کا حصہ ہے جسے ’’لیور کینسر پولنگ پروجیکٹ‘‘ کا نام دیا گیا ہے اور جس میں 14 مختلف وسیع مطالعات کے تحت 15 لاکھ 18 ہزار 7 سو 41 امریکی شہریوں کا طویل مدتی جائزہ لیا گیا۔ ان مطالعات سے حاصل شدہ نتائج کو یکجا کرنے کے بعد معلوم ہوا کہ وہ افراد جنہوں نے سگریٹ نوشی چھوڑ دی، ان کے کینسر میں مبتلا ہونے کے امکانات 97 فیصد تک ختم ہوگئے جب کہ وہ افراد جنہوں نے سگریٹ نوشی اور شراب نوشی جاری رکھی، اُن میں جگر کے کینسر (قسمِ دوم) اور بائل ڈکٹ کے کینسر میں مبتلا ہونے کے 40 فیصد امکانات سامنے آئے۔ اس سے قبل سگریٹ نوشی اور شراب نوشی سے جگر کے کینسر کی پہلی قسم کے شواہد ملے تھے۔
جگر انسانی جسم کا سب سے بڑا اندرونی عضو ہے جس کا کام ہاضمے میں مدد دینا، خون اور لمحیات کے نئے خلیات (سیلز) پیدا کرنا اور پرانے و ناکارہ خلیات کو ٹھکانے لگانا بھی ہے؛ جب کہ جگر کا سب سے اہم کام جسم میں داخل ہونے والے کیمیائی اور دیگر مضر مادوں کو چھانٹنا ہے، جگر اپنے افعال درست طریقے سے ادا نہ کرسکے تو جسم میں خون کی کمی واقع ہوجاتی ہے جس سے قوت مدافعت ختم ہوجاتی ہے اور جگر کا کینسر، لبلبے تک پھیل جاتا ہے۔

لبلبہ انسولین پیدا کرکے جسم میں شوگر لیول (خون میں شکر کی مقدار) کنٹرول میں رکھتا ہے جبکہ بائل ڈکٹ، پِِتّے سے آنے والے مائع (بائل جوس) کو آنتوں میں منتقل کرتی ہے جہاں یہ رس، غذا کو ہضم کرنے میں کلیدی کردار ادا کرتا ہے۔ لبلبے اور بائل ڈکٹ کا کینسر، نظام ہاضمہ کو شدید نقصان پہنچاتا ہے اور جسم میں کاربوہائیڈریٹ اور شوگر کے ساتھ ساتھ  کئی خطرناک خلیات کی تعداد بھی بڑھا دیتا ہے جو بالآخر موت کا سبب بنتے ہیں۔

واضح رہے کہ اس سے قبل امریکن سوسائٹی آف کلینیکل اونکولوجی (اے ایس سی او) نے بھی لوگوں کو شراب نوشی ترک کرنے کا مشورہ دیتے ہوئے کہا تھا کہ امریکا کی ہر ایک ریاست میں اوسطاً سالانہ تین ہزار افراد سگریٹ نوشی اور شرب نوشی کے باعث کینسر کے مرض میں مبتلا ہورہے ہیں جن میں سے زیادہ تر افراد میں لبلبہ اور بائل ڈکٹ کا کینسر پایا گیا ہے۔

حالیہ مطالعے میں اسی بات کی مشاہداتی تصدیق کی گئی ہے۔
|ٹیکساس: امریکا میں مقیم ایک پاکستانی سائنس دان ڈاکٹر فیصل چیمہ کو دل کی پیوند کاری میں جدید ترین تحقیق کے لیے 40 لاکھ ڈالر فنڈنگ کا اعزاز دیا گیا ہے۔

ٹیکساس ہارٹ انسٹی ٹیوٹ اور بیلر کالج آف میڈیسن سے وابستہ پاکستانی  سرجن  ڈاکٹر فیصل چیمہ اور ان کے ساتھی  ڈاکٹر جیفری مورگن ہارٹ ٹرانسپلانٹ کی تعداد بڑھانے کے لیے انسانی اعضا کی افادیت اور قابل استعمال ہونے  پر تحقیق کریں گے تاکہ  ایسے ہزاروں مریضوں کو بچایا جاسکے جو ہارٹ ٹرانسپلانٹ کے لیے دل کی عدم دستیابی اور اس کے انتظام میں تاخیر کی وجہ سے موت کے منہ میں چلے جاتے ہیں۔

یہ امدادی رقم ڈاکٹر فیصل اور ڈاکٹر جیفری عطیہ کردہ انسانی اعضاء بشمول جگر، پھیپھڑے، گردے اور دل کو کارآمد حالت میں محفوظ رکھنے اور ان کی پیوندکاری کے لیے نئے طریقوں کی دریافت  پر تحقیق  کے لیے خرچ کریں گے۔
یہ بھی پڑھیں: پاکستان میں پہلی بارتھری ڈی آرکٹیکٹ سافٹ ویئرتیار

ڈاکٹر فیصل چیمہ  کا تعلق پنجاب کے علاقے حافظ آباد سے ہے۔ انہوں نے ابتدائی تعلیم کریسنٹ ماڈل اسکول  سے حاصل کی اور پھر گورنمنٹ کالج لاہور میں زیر تعلیم رہے جس کے بعد وہ کراچی منتقل ہوگئے جہاں انہوں نے آغا خان یونیورسٹی سے گریجویشن کیا اور پھر اعلیٰ تعلیم کے لیے بیرون ملک چلے گئے۔

انہوں نے کولمبیا یونیورسٹی، لویولا یونیورسٹی، جون ہوپکنس یونیورسٹی، یونیورسٹی آف میری لینڈ، یونیورسٹی آف کیلیفورنیا بارکلے سے ٹریننگ حاصل کی اور یہیں کام بھی کرتے رہے۔ اس وقت وہ ہیوسٹن میں بیلر کالج آف میڈیسن اینڈ ٹیکساس ہارٹ انسٹی ٹیوٹ میں بطور فیکلٹی ممبر ذمہ داریاں انجام دے رہے ہیں۔
|ہمارے معاشرے میں بے خوابی کا مرض (Insomnia ) بڑھتا جارہا ہے کسی کلینک پر جا کر بیٹھ جائیں تو بیشتر مریض آپ کو دیگر عوارض کے ساتھ بے خوابی کی شکایت کرتے ہوئے بھی نظر آئیں گے۔

ماہرین طب کے مطابق بے خوابی کی کوئی مخصوص تعریف یا کوئی مخصوص کلیہ نہیں کہ اتنے گھنٹے سے کم نیند کو بے خوابی تصور کیا جائے۔ بعض افراد کو تین تا چار گھنٹے کی نیند ہی ہشاش بشاش کردیتی ہے اور بعض سات آٹھ گھنٹے سونے کے بعد بھی نیند پوری نہ ہونے کی شکایت کرتے ہیں۔ کچھ لوگوں کو سونے میں مشکل پیش نہیں آتی، ان کی آنکھ بستر پر جانے کے کچھ ہی دیر بعد لگ جاتی ہے مگر تھوڑے تھوڑے وقفوں کے بعد وہ نیند سے بیدار ہوجاتے ہیں۔

اس طرح ہر شخص کے لیے بے خوابی کا مطلب مختلف ہوسکتا ہے۔ بہرحال مجموعی طور پر بے خوابی سے مراد پُرسکون نیند کی کمی ہے جو آپ کو ہشاش بشاش اور تازہ دم نہیں کرتی۔
ذیل کی سطور میں کچھ نکات بیان کیے جارہے ہیں جن پر عمل کرکے آپ بے خوابی سے نجات پاسکتے ہیں اور پُرسکون اور تازہ دم کردینے والی نیند لے سکتے ہیں:

خواب گاہ کو پُرسکون بنائیے
ہرممکن کوشش کرکے اپنی خواب گاہ کو پُرسکون بنائیے، اس میں شور کرنے والی کوئی شے نہ ہو، چھت اور دیواروں کا رنگ آنکھوں کو چُبھنے والا نہ ہو۔ اسی طرح بیڈ، اس کی چادر، پردے اور فرنیچر کا رنگ بھی جاذب نظر اور سُکون بخش ہو۔ اس سے پہلے آپ کو کمرے کی لمبائی اور چوڑائی کے حساب سے موزوں بیڈ اور گدے کا انتخاب کرنا چاہیے۔ پرانے گدے یا میٹریس سے گریز کریں کیوں کہ یہ عضلاتی مسائل پیدا کرسکتا ہے اور پُرسکون نیند کی راہ میں حائل ہوسکتا ہے۔ اسی طرح غلط گدے کا انتخاب بھی آپ کو میٹھی نیند سے محروم کرسکتا ہے۔

بستر پر آکر غیر ضروری سرگرمیوں سے گریز
بستر پر بیٹھ کر یا لیٹ کر ٹیلی ویژن دیکھنے، کام کرنے، کھانے پینے اور دیگر سرگرمیوں سے گریز کریں۔ بستر کو صرف سونے کے لیے استعمال کریں۔ ا گر آپ کو سونے سے قبل کتب بینی کی عادت ہے تو بسترپر دراز ہوکر صرف وہ کتابیں پڑھیں جو آپ کے اعصاب کو پرسکون کرنے میں معاون ہوں۔

’’ ری کنڈیشننگ‘‘ سے کام لیں
’’ ری کنڈیشننگ‘‘ ایک طبی اصطلاح ہے جو ایک تکنیک کے لیے استعمال ہوتی ہے جس سے بے خوابی کے علاج میں مدد لی جاتی ہے۔ اس تکنیک کے ذریعے بے خوابی کے مریض کو اس کے بستر سے مانوس کرنے کے لیے تیار کیا جاتا ہے۔ اس کا طریقہ یہ ہے کہ اگر آپ مسلسل بے خوابی کا شکار ہیں تو پھر آپ دوسرے کمرے میں سونا شروع کردیں تاکہ اس بستر کے ساتھ آپ کا تعلق منقطع ہوجائے اور اس سے وابستہ آپ کے لاشعور میں بیٹھی ہوئی یہ سوچ دھندلاجائے کہ اس بستر پر مجھے نیند نہیں آتی۔

ماہرین کے مطابق اگر بستر پر دراز ہونے کے 20 سے 30 منٹ تک نیند نہ آئے تو پھر بستر چھوڑ دینا چاہیے اور آپ دوسری سرگرمیوں میں مصروف ہوجائیں۔ جب تھکن سوار ہو تو پھر بستر کا رُخ کریں۔ مگر بستر سے دور رہتے ہوئے ایسے کام نہ کریں جو آپ کو جاگتے رہنے پر مجبور کردے۔ مثلاً ٹی وی نہ دیکھیں، کمپیوٹر اور سیل فون استعمال کرنے سے گریز کریں، اسی طرح تیز روشنیوں اور گھڑی کو دیکھنے سے بھی اجتناب برتیں اور جب دماغ تھکنے لگے تو بستر پر لوٹ آئیں۔

سونے اور جاگنے کے اوقات مقرر کریں
سونے اور جاگنے کے اوقات مقرر کرنا ایک بہترین عمل ہے ایسا کرنے سے بے خوابی کی شکایت دور ہونے میں مدد مل سکتی ہے۔ مقررہ وقت پر سونے اور جاگنے سے انسانی جسم ان اوقات کے مطابق سونے اور جاگنے کا عادی ہوجاتا ہے۔ پھر جب سونے کا وقت ہوتا ہے تو خود بہ خود آنکھیں بند ہونے لگتی ہیں اور مقررہ وقت پر انسان بیدار ہوجاتا ہے۔ کچھ عرصے تک یہ مشق کرنے سے جسم مقررہ اوقات کے مطابق عمل کرنے یعنی سونے اور جاگنے کا عادی ہوجاتا ہے اور بے خوابی سے نجات مل سکتی ہے۔

قیلولہ کریں مگر کم وقت کے لیے
بعض افراد سہ پہر کے وقت نیند لیتے ہیں۔ وہ لوگ جو ملازمت نہیں کرتے یا اپنے کاروبار کے دوران بھی انھیں سہ پہر میں فارغ مل جاتا ہے ان میں عام طور پر یہ عادت دیکھنے میں آتی ہے۔ ماہرین کہتے ہیں کہ سہ پہر کا سونا رات کی نیند کی راہ میں رکاوٹ بن جاتا ہے۔ چاہے آپ کتنے ہی تھکن سے چُور کیوں نہ ہوں، نیند کی دیوی روٹھی رہے گی۔ اگر سہ پہر میں نیند لینی ہے تو پھر اس کا دورانیہ اوسطاً 20 منٹ سے زیادہ نہیں ہونا چاہیے۔ اسی طرح ویک اینڈ پر معمول سے زیادہ سونا بھی بے خوابی کا سبب بن سکتا ہے۔

کیفین سے اجتناب
کیفین ایک کیمیائی مرکب ہے جو چائے، کافی، چاکلیٹ اور کولا مشروبات میں موجود ہوتا ہے۔ یہ نیند کی راہ میں رکاوٹ بنتا ہے۔ ماہرین کہتے ہیں کہ سہ پہر اور شام کے اوقات میں ایسی تمام چیزوں سے پرہیز کرنا چاہیے جن میں یہ مرکب شامل ہو۔ ہمارے معاشرے میں شام کے وقت اور کھانے کے بعد چائے پینے کا رواج ہے۔ بے خوابی کے مریضوں کے لیے شام کے وقت اور رات کے کھانے کے بعد چائے پینا نقصان دہ ثابت ہوسکتا ہے۔ چناں چہ ان اوقات میں چائے اور دوسری اشیاء استعمال نہ کریں جن میں کیفین شامل ہو۔

الکوحل نیند کی راہ میں رکاوٹ
الکوحل کا زیادہ استعمال نیند کی کمی کا باعث بن سکتا ہے۔ خاص طور سے دن کے اوقات میں الکوحل کا استعمال نیند کے اوقات میں بگاڑ کی وجہ بنتا ہے، جس کی وجہ سے رات میں اپنے مخصوص وقت پر سونا مشکل ہوجاتا ہے۔

نیند سے قبل ورزش نہ کریں
دن کے وقت ورزش کرنے کی عادت ڈالیں مگر بستر پر جانے سے قبل سخت ورزش نہ کریں۔ ماہرین کہتے ہیں کہ سونے سے 4 سے 5 گھنٹے قبل ہلکی پھلکی ورزش میٹھی اور پُرسکون نیند لانے میں معاون ہوتی ہے۔

کھانے اور نیند کے درمیان وقفہ ضروری
رات کا کھانا ڈٹ کر کھانا پُرسکون نیند سے محروم کرسکتا ہے۔ اسی طرح کھانا کھانے کے فوری بعد بستر کا رخ کرنے سے بھی پُرسکون نیند نہیں آتی۔ کھانا ہضم نہ ہو تو وقفے وقفے سے آنکھ کُھلتی رہتی ہے۔ اس طرح ایک تو نیند متاثر ہوتی ہے اور دوسرے یہ کہ کھانا کھانے کے فوری بعد سونا صحت کے لیے بھی مُضر ہے۔ اس ضمن میں میں ماہرین کا کہنا ہے کہ نیند اور کھانے کے درمیان کم از کم ڈھائی تا 3 گھنٹے کا وقفہ ضروری ہے۔

اعصاب کو پرسکون رکھیں
سونے سے پہلے اعصاب کو پُرسکون کرنے کے لیے کسی سرگرمی میں کچھ دیر مشغول ہوجائیں، مثلاً کتب بینی کریں یا موسیقی سے لطف اندوز ہوں یا ایسی کوئی بھی سرگرمی اختیار کرلیں جس سے ذہن تفکرات اور پریشان کُن خیالات سے عارضی طور پر ہی سہی لیکن آزاد ہوجائے۔
|کولاراڈو: درد اور بیماری میں اپنے عزیز کا ہاتھ تھامنے سے تکلیف میں مبتلا افراد سے آپ کی ذہنی ہم آہنگی بڑھتی ہے اور اس سے درد کم کرنے میں مدد ملتی ہے۔

امریکی ماہرین کی جانب سے ایک تحقیقی رپورٹ میں کہا گیا ہے کہ اگر آپ بیماری یا تکلیف میں اپنے کسی پیارے کا ہاتھ تھامتے ہیں تو اس سے نہ صرف سانس اور دل کی دھڑکن بھی ایک جیسی ہوجاتی ہے بلکہ دونوں کی دماغی سرگرمیوں کی لہریں بھی ہم آہنگ ہوجاتی ہیں۔ ماہرین نے اس حیرت انگیز بات کا انکشاف آن لائن تحقیقی جریدے ’’پروسیڈنگز آف دی نیشنل اکیڈمی آف سائنسز‘‘ (پی این اے ایس) میں شائع شدہ رپورٹ میں کیا ہے۔

یہ مطالعہ یونیورسٹی آف کولوراڈو بولڈر اور یونیورسٹی آف ہائیفا کے ماہرین نے مل کر انجام دیا ہے۔ اس میں دیکھا گیا کہ صرف ہاتھ تھامنے کے عمل سے بھی دوسرے کے درد میں کمی واقع ہوتی ہے کیونکہ دونوں کی دماغی امواج تک ایک ہی طرز پر کام کرنے لگتی ہیں۔ ذہنی امواج کی یکسانیت سے تکلیف کم ہوتی جاتی ہے۔
اس مطالعے کے مرکزی مصنف پیول گولڈسٹائن کہتے ہیں کہ لوگ مریضوں سے بات چیت تو کرتے رہتے ہیں لیکن جسمانی طور پر انہیں لمس اور چھونے کا احساس فراہم نہیں کرتے اور ہم انسانوں پر اس کا مثبت اثر ہوتا ہے۔ اس لیے ہماری تحقیق درد میں مبتلا دوسرے شخص کےلیے چھونے کے احساس کی اہمیت بیان کرتی ہے۔

اس عمل میں ایک دماغ دوسرے دماغ سے ہم آہنگ ہوتا ہے جسے ’باہمی یکسانیت‘ کہا جاتا ہے۔ مثلاً درد کے وقت اگر شوہر بیوی کا ہاتھ تھامے تو اس سے بہت فرق پڑتا ہے۔ اسی طرح اگر خاتون بچے کو جنم دے تو اس دوران مرد کا ہاتھ تھامنے سے بھی درد زہ بہت کم ہوسکتا ہے۔

ماہرین نے 23 سے 32 سال کے جوڑوں پر اس کے تجربات کیے جو ایک سال تک جاری رہے۔ اس میں مرد اور عورت کو معمولی تکلیف دی گئی اور شوہر اور بیوی کو ایک دوسرے کے ہاتھ تھامنے کا کہا گیا۔ اس دوران دیکھا گیا کہ ہاتھ تھامنے کے بعد ہی دونوں کے دماغ میں ’’الفا میو‘‘ (Alpha Mu) کہلانے والی خاص سرگرمی ہم آہنگ ہوتی چلی گئی اور درد محسوس کرنے والے کو اس کا کم احساس ہوا۔ اسی طرح مرد اور عورتوں کو باری باری معمولی تکلیف سے گزارا گیا اور ان کے ہاتھ تھامنے اور نہ تھامنے کے دوران دماغی سرگرمیوں کو نوٹ کیا گیا۔

اس تحقیق سے ظاہر ہوا کہ تکلیف کے موقع پر اگر آپ اپنے عزیز کا ہاتھ تھامتے ہیں تو اس سے درد کی شدت میں کمی واقع ہوتی ہے۔ ماہرین نے اس سے بڑھ کر یہ بھی کہا ہے کہ ہاتھ تھامنے سے مریض پر مزید حیرت انگیز اثرات مرتب ہوتے ہیں جن پر اگلے مرحلے میں تحقیق کی جائے گی۔
|افریقہ: یوگینڈا کے ماہرین نے مقناطیس اور روشنی استعمال کرنے والا ملیریا کا ایسا شناختی ٹیسٹ بنایا ہے جو دو منٹ میں نتیجہ دیتا ہے اور اس کے لیے خون کے نمونے کی ضرورت نہیں رہتی۔

فی الحال یہ ٹیسٹ آزمائشی مراحل سے گزر رہا ہے اور اسے گزشتہ ہفتے برطانیہ میں پرنس ایوارڈ برائے انٹر پرینور شپ سے نوازا گیا ہے۔

اس سسٹم کو یوگینڈا کے ایک انجنیئر شفیق سکیتو نے بنایا ہے جو کہتے ہیں کہ یہ نظام مقامی آبادی کو ملیریا جیسے مرض کی درست تشخیص فراہم کرے گا۔  اسے لندن کے سینٹ جیمز پیلس میں منعقدہ افریقا ایوارڈ سے نوازا گیا ہے۔ شفیق سکیتو نے اپنی ٹیکنالوجی کو ماٹی بابو کا نام دیا ہے جو ملیریا کی بہت جلدی تشخیص کرتی ہے۔ واضح رہے کہ دنیا بھر میں ملیریا کے 90 فیصد واقعات اور اموات افریقا میں ہی ہوتے ہیں۔
شفیق نے اپنے 6 دوستوں کے ساتھ مل کر یہ ٹیسٹ وضع کیا ہے جس میں انجینئرنگ ، کمپیوٹر سائنس، تحقیق اور دیگر شعبوں کا عمل دخل ہے جبکہ فزکس اور طفیلیوں (پیراسائٹس) کے ماہرین نے بھی اس کے لیے مشورہ فراہم کیا ہے۔

ماٹی بابو نے روشنی اور مقناطیسیت کو استعمال کرتے ہوئے صحت مند اور متاثرہ شخص کے خون کی پہچان کا کارنامہ سرانجام دیا ہے۔ ملیریا کے مروجہ ٹیسٹ سے ہٹ کر اس میں ملیریا کے پیراسائٹ سے بننے والے سالمات (مالیکیولز) کی شناخت کی جاتی ہے۔ اس میں پولرائزڈ روشنی استعمال کرکے بہت باریک ہیموزوئن کرسٹل کی شناخت کی جاتی ہے ۔ یہ کرسٹل ملیریا پھیلانے والا پیراسائٹ خارج کرتا ہے۔
|ہیلسنکی، فن لیند: کئی عشروں سے ہم ذیابیطس یا شوگر کے مرض کو ٹائپ ون یا ٹائپ ٹو ذیابیطس میں تقسیم کرتے آرہے ہیں لیکن ماہرین نے ذیابیطس کی مزید ذیلی اقسام دریافت کی ہیں جس سے اس مرض کے علاج میں بہت مدد مل سکے گی۔

ٹائپ ون ذیابیطس ایک خود امنیاتی (آٹو اِمیون) مرض ہے جس میں لبلبہ انسولین نہیں بنا پاتا جبکہ ٹائپ ٹو ذیابیطس میں جسم انسولین سے مزاحم ہوجاتا ہے۔

اب سویڈن اور فِن لینڈ کے ماہرین نے ٹائپ ٹو ذیابیطس کی مزید چار ذیلی اقسام دریافت کی ہیں۔ لیونڈ یونیورسٹی سے وابستہ ان ماہرین نے خیال ظاہر کیا ہے کہ اس سے ذیابیطس کی عالمی وبا کو قابو کرنے میں مدد ملے گی اور مریضوں کے مرض کے لحاظ سے ذیابیطس کے علاج کی راہ ہموار ہوسکے گی۔
ذیابیطس کی نئی درجہ بندی کے تحت ٹائپ ون ذیابیطس کو ’شدید خود امنیاتی ذیابیطس‘ یا ’severe autoimmune diabetes‘ کا نام دیا گیا ہے جبکہ ٹائپ ٹو کو چار زمروں میں تقسیم کیا گیا ہے جن میں سے دو شدید اور دو درمیانے درجے کے امراض ہیں۔ پہلی یعنی انسولین کی شدید کمی والی ذیابیطس ان لوگوں میں ہوتی ہے جن کے خون میں شکر کی زائد مقدار ہو، لبلبہ کم انسولین بناتا ہو اور انسولین مزاحمت یا ریزسٹینس درمیانے درجے کی ہو۔

دوسری قسم کو انسولین سے شدید مزاحمت والی ذیابیطس کا نام دیا گیا ہے جس میں مریض موٹاپے کا شکار ہوتا ہے اور اس کا جسم انسولین سے شدید مزاحمت رکھتا ہے۔ اس کیفیت میں جسمانی خلیات انسولین کو بھرپور انداز میں استعمال نہیں کرتے اور اس سے خون میں شکر بڑھتی جاتی ہے۔

نئی درجہ بندی کے تحت ذیابیطس کو ان پانچ درجوں میں رکھا جائے گا:

کلسٹر اول
اس قسم میں شدید خود امنیاتی یا سیویئر آٹوامیون ڈائبٹیز شامل ہے جس کا پہلا نام ’ٹائپ ون‘ ذیابیطس تھا۔ یہ جسم کے قدرتی دفاعی نظام کے تحت ازخود پیدا ہوتی ہے اور لبلبہ انسولین بنانا بند کردیتا ہے۔ عموماً بچپن میں ہی اس کا حملہ ہوتا ہے لیکن آثار جوانی میں ظاہر ہوتے ہیں اور عمر بھر انسولین انجیکشن کی ضرورت پیش آتی ہے۔

کلسٹر دوم
یہ انسولین کی شدید کمی کی کیفیت ہے جسے ’انسولین ڈیفی شنٹ ڈائبٹیز‘ کہتے ہیں۔ نوعمر افراد میں اسے غلطی سے ٹائپ ون ذیابیطس سمجھ لیا جاتا ہے جبکہ ان کا امنیاتی نظام بہترین ہوتا ہے۔ اصل میں یہ ٹائپ ٹو ذیابیطس ہی کی ایک قسم ہے۔ اس میں مریض کا وزن ٹھیک ہوتا ہے، خون میں شکر زیادہ ہوتی ہے، جسم کم انسولین بناتا ہے اور انسولین سے مزاحمت درمیانے درجے کی ہوتی ہے۔

کلسٹر سوم
اس کیفیت میں جسم انسولین سے شدید مزاحمت دکھاتا ہے جس میں موٹاپا بھی شامل ہے۔

کلسٹر چہارم
چوتھی قسم درمیانے درجے کے موٹاپے کی ذیابیطس ہے جس کا مریض فربہی (موٹاپے) کا شکار ہوتا ہے لیکن یہ مرض کم شدت کا ہوتا ہے۔ اس کا حملہ کم عمری میں ہوتا ہے۔

کلسٹر پنجم
سب سے زیادہ آبادی اسی مرض کی شکار ہے۔ ذیابیطس کے 40 فیصد مریض اس کے شکار ہیں جسے عمر رسیدگی سے وابستہ درمیانے درجے کی ذیابیطس کہا جاتا ہے۔

اس تحقیق کی تفصیلات ریسرچ جرنل ’دی لینسٹ: ڈائبٹیز اینڈ اینڈوکرائنولوجی‘ میں شائع ہوئی ہیں جن سے معلوم ہوتا ہے کہ اس مطالعے میں 14 ہزار سے زائد مریضوں کا جائزہ لیا گیا۔ ماہرین کے مطابق اس سے ذیابیطس کو سمجھنے اور اس کے علاج میں بہت مدد ملے گی۔
|کراچی: آج عورتیں دنیا کی آبادی کا نصف سے زائد ہیں اور یہ مردوں کی زندگی کا نصف بہتر ہوتی ہیں۔

صحت کی دنیا میں یہ دن ’’گردوں کا عالمی دن‘‘ کے طور پر بھی منایا جارہا ہے اور گردوں کا عالمی دن اس سال عورتوں کے نام سے منسوب ہے، یعنی ’’ورلڈ کڈنی ڈے اور عورت‘‘مگر شاید خود عورتوں کو بھی اس بات کا احساس نہیں ہے کہ ان کے گردے کی ان کی زندگی میں کیا اہمیت ہے؟ اور وہ کون سے عوامل ہیں جو ایک صحت مند عورت کی ذرا سی بے پروائی سے اسے کہاں سے کہاں پہنچا دیتے ہیں۔

گزشتہ بارہ سال سے مارچ کی دوسری جمعرات اقوام عالم ’’گردوں کا عالمی دن‘‘ کے طور پر منا رہی ہے۔ اس دن کا بنیادی مقصد لوگوں میں ان عوامل کی آگاہی دینا ہے جو خرابی گردہ اور گردوں کی مکمل تباہی کا سبب بنتے ہیں اور انسانی صحت کو اس مقام پر پہنچا دیتے ہیں کہ واپسی کا کوئی راستہ نہیں رہتا۔ اس کے بعد ایک جیتی جاگتی زندگی زندہ رہنے کے لیے ڈائیلیسس یا تبدیلی گردہ کی محتاج ہوجاتی ہے۔
پہلی بات یہ کہ یہ ساری دنیا میں اس وقت کا سب سے منہگا طریقہ علاج ہے اور دوسرے یہ کہ اتنے گردے میسر نہیں کہ ہر بیمار اس سہولت سے مستفید ہوسکے۔

انہی مسائل کے پیش نظر امراض گردہ کی عالمی تنظیموں نے فیصلہ کیا کہ عوام کو ان عوامل کی زیادہ سے زیادہ آگاہی دی جائے جو گردوں کی مختلف بیماریوں کا سبب بنتی ہیں۔ مثلاً ذیابیطس، بلند فشار خون، موروثی بیماریاں، پتھریاں وغیرہ۔

دنیا کی آبادی کا 10فی صد خرابی گردہ کے امراض میں مبتلا ہے اور دنیا میں HIVاور AIDSکے بعد مرنے کا تیسرا بڑا سبب ہے، جب کہ 2010ء تک امراض گردہ کے باعث مرنے والوں کا تناسب 18ویں نمبر پر تھا۔ غور طلب بات یہ ہے کہ محض 8 سال کے عرصے میں موت کا یہ سبب تیسرے نمبر پر آگیا ہے۔ پاکستان میں ایک لاکھ مرنے والوں میں سے 24.77% کی موت کا سبب امراض گردہ ہیں یعنی 25000 افراد سالانہ گردے کی بیماریوں کے باعث مرتے ہیں۔ پاکستان وہ ملک ہے جہاں آج بھی سب سے زیادہ اموات نوزائیدہ بچوں کی ہوتی ہیں۔ یہی نہیں اس ملک کی 84 فی صد آبادی کو پینے کا صاف پانی میسر نہیں اور دیہات کی 90 فی صد آبادی صاف پانی کی سہولت سے محروم ہے۔ اس سے ہم اندازہ کرسکتے ہیں کہ ہمارے ملک میں عورتوں کی صحت کا کیا حال ہے۔

آج کے دن ہم اگر پاکستانی طرز معاشرت کے پس منظر میں دیکھیں تو حقیقت بہت ہی تلخ ہے۔ حالاں کہ صحت کے تمام معاملات پر عورت کا خالصتاً اپنا مسئلہ ہے لیکن پاکستانی طرز معاشرت میں عورت ایک ایسے ماحول میں زندہ رہنے پر مجبور ہے جہاں اس کے پیدا ہونے سے لے کر موت تک کے اکثر فیصلے اس کے باپ بھائی، شوہر اور بیٹے کرتے ہیں۔ پاکستان میں عورتوں کی آبادی کا 80 فی صد سے زائد ناخواندہ عورتوں پر مشتمل ہے۔

آبادی کے اتنے بڑے حصے کا ناخواندہ ہونا بھی شاید اتنا برا نہیں جتنا یہ کہ ان کی زندگی کے اکثر فیصلے مرد کرتے ہیں مثلاً حمل کا برقرار رہنا یا ڈاکٹر کے پاس جانا یا نہ جانا وغیرہ۔ جب ہم عورتوں کی خواندگی کی بات کرتے ہیں تو اس میں وہ عورتیں بھی شامل ہوتی ہیں جو اپنا نام لکھ سکتی ہیں یا جن کو قرآن پڑھنا آتا ہے۔ اکیسویں صدی میں ایک ایسا ملک جہاں شہری آبادی کے84 فی صد کو پینے کا صاف پانی میسر نہ ہو اور پانی کی فراہمی گھر کی عورتوں اور لڑکیوں کی ذمہ داری ہو، وہ ملک یا اس کی عورتیں کیسے ترقی کرسکتی ہیں۔

ایسے گھرانے نہ تعلیم پر توجہ دے سکتے ہیں اور نہ ہی ان گھروں کی عورتیں صحت کے مسائل پر دھیان دے سکتی ہیں، خواہ وہ ان کی صحت ہو یا ان کے بچوں کی۔ اس سے بھی ہم آگاہ ہیں کہ پاکستان کا شمار ان ممالک میں ہوتا ہے جہاں آج بھی عورتوں کی اکثریت کی حیثیت اپنے گھروں میں ثانوی ہوتی ہے اور اس کو انسان کم ضروریات کے حصول کا ذریعہ زیادہ سمجھا جاتا ہے۔

آج جب دنیا عورتوں کے امراض گردہ سے متعلق آگاہی کی بات کررہی ہے تو پاکستان کی عورتوں کو بھی اس طرف دھیان دینا چاہیے، ساتھ ہی ان حقائق کو بھی مدنظر رکھنا چاہیے جن میں ہم زندہ رہتے ہیں۔ ایک مکمل صحت مند عورت ہی صحت مند معاشرے کی ضمانت ہے اور صحت مند معاشرے سے مراد صحت مند بچے ہیں کہ آج بھی پاکستان میں پیدا ہونے والے ایک لاکھ بچوں میں سے 178 بچے مرجاتے ہیں۔ یہ غیر صحت مند ماؤں کے غیر صحت مند بچے ہوتے ہیں۔

ماں کی غذائی کمی کی وجہ سے بہت سے بچے پیدا ہوتے ہی مختلف مسائل کا شکار ہوجاتے ہیں۔ حاملہ عورت کی صحت کا خیال رکھنا اس کے شوہر، خاندان اور معاشرہ سب کی ذمہ داری ہے۔ حاملہ عورت کے گردوں اور مثانے میں جراثیم (انفیکشن) کی موجودگی بچے کی قبل از وقت پیدائش کا سبب بنتی ہے۔ ایسی عورت کا حمل ضائع بھی ہوسکتا ہے۔ دونوں صورتوں میں نقصان عورت ہی کا ہوتا ہے۔

حاملہ عورت کی جانب سے پیشاب میں جلن یا کسی بھی قسم کی تکلیف کا اظہار فوری توجہ طلب ہوتا ہے۔ عورتوں پر لازم ہے کہ اپنے بلڈ پریشر کا خاص خیال رکھیں، خاص طور پر دوران حمل کسی بھی قریبی زچہ و بچہ کلینک یا اسپتال میں خود کو رجسٹرڈ کرائیں اور تمام ہدایات پر سختی سے عمل کریں۔ سر میں مستقل درد یا گھبراہٹ کی شکایت کی صورت میں بلڈ پریشر چیک کرائیں۔ اس کی زیادتی نہ صرف زچہ و بچہ کے لیے نقصان دہ ہے بلکہ گردوں کی صحت کو بھی متاثر کرتی ہے۔ حمل کے دنوں میں پیروں کی سوجن بھی فوری توجہ چاہتی ہے۔

اس سلسلے میں ڈاکٹروں کی ہدایات پر عمل کرنا بہت ضروری ہوتا ہے۔ اس بات کو یہ کہہ کر نہ ٹالیں کہ میری اماں اور ان کی اماں کو بھی ایسا ہی ہوتا تھا۔ شوگر کے مرض میں مبتلا عورتوں پر لازم ہے کہ وہ دوران حمل ماہر امراض زچہ و بچہ سے رابطے میں رہیں اور اس کی ہدایات پر سختی سے عمل کریں۔ اکثر عورتوں کی شوگر حمل کے دنوں میں بڑھ جاتی ہے جو خطرے کی علامت ہے جس پر نگہ داشت و علاج کی ضرورت ہوتی ہے۔ عورتوں کا یہ گروپ اپنی زندگی میں آگے چل کر شوگر کے مرض میں مبتلا ہوسکتا ہے۔

حاملہ اور غیر حاملہ تمام عورتوں کو یہ بات سمجھ لینی چاہیے کہ بلڈ پریشر اور شوگر کا مرض ساری دنیا میں خرابی گردہ کا سب سے بڑا سبب ہے۔ دوران زچگی خون کا ایک حد سے زیادہ ضائع ہونا بھی گردوں کی وقتی اور مکمل خرابی کا سبب بن سکتا ہے۔ دونوں صورتوں میں عورت کا علاج صحیح وقت پر ہونا بہت ضروری ہے۔ یہی نہیں بچے کی پیدائش کے لیے بھی صحت مند ماحول بہت ضروری ہے۔

گھروں پر ناتجربہ کار ہاتھوں میں پیدائش کا عمل بعض اوقات عورت کی صحت کو ایسے مسائل سے دوچار کردیتا ہے جس کا آگے چل کر کوئی حل اور علاج نہیں ہوتا۔ بچے کی پیدائش کے دوران اگر عورتوں کے مثانے کو نقصان پہنچ جائے تو وہ ساری عمر کے لیے پیشاب نہ رکنے کے مرض میں مبتلا ہوسکتی ہیں۔ حمل کے ضائع ہونے کی صورت میں بھی احتیاطی تدابیر ضروری ہوتی ہیں۔ اکثر عورتوں کے گردے اس موقع پر مناسب نگہداشت اور علاج نہ ہونے کی صورت میں ہمیشہ کے لیے خراب ہوجاتے ہیں جس کے باعث خاص طور سے دیہی علاقوں میں ان کی اموات تک ہوجاتی ہیں۔

عورتوں کو یہ جاننا بھی ضروری ہے کہ ان میں گردے مثانے کے انفیکشن کا تناسب مردوں کی نسبت زیادہ اور جلدی ہوتا ہے۔ اس کی ایک وجہ عورتوں میں پیشاب کی نالی کا سیدھا ہونا اور دوسرا اس کا چھوٹا ہونا ہے۔ عورتوں اور لڑکیوں کے لیے بہت ضروری ہے کہ وہ اپنے خاص ایام کے دوران اپنے جسم، کپڑوں اور استعمال ہونے والے کپڑے کی صفائی کا خاص خیال رکھیں۔ روزانہ غسل کریں۔ کپڑے بدلیں اور جلدی جلدی باتھ روم جائیں۔ اس سلسلے کی بے پروائی انفیکشن کا سبب بن سکتی ہے جس کا علاج ماہر ڈاکٹر اینٹی بایوٹک کے ذریعے کرسکتا ہے۔

عورتیں اپنے گردوں کو یوں بھی صحت مند رکھ سکتی ہیں۔ اس کے لیے وہ روزانہ کی بنیاد پر خوب پانی پئیں اور باتھ رو م کے استعمال میں ہچکچاہٹ محسوس نہ کریں۔ تعلیم گاہوں اور کام کی جگہ پر صاف ستھرے باتھ روم کی سہولت عورتوں کا بھی حق ہے۔ اس حق کے استعمال میں تکلف سے کام نہ لیں۔ دردکی دواؤں کے استعمال میں احتیاط برتیں۔ ان دواؤں کی زیادتی گردے کے افعال کو متاثر کرسکتی ہے۔ وزن کی زیادتی بھی گردوں کی بیماری کا سبب بن سکتی ہے۔

گردے نہ صرف خون کی صفائی کرتے ہیں، بلکہ ہماری صحت کا دار و مدار اسی کی صحت پر ہے۔ ان کی خرابی عورت، مرد دونوں کی خرابی صحت کا سبب بن سکتی ہے۔ یاد رکھیں! گردوں کا کوئی نعم البدل نہیں۔
|ملک وال: ایک اچھی صحت کے حصول کے لیے ہم ہر وہ کام کرتے ہیں جو ہماری صحت کے لیے مفید ہو جیسے کم کھانا اور ورزش کرنا وغیرہ۔ اس سلسلے میں ہم بہت احتیاطیں بھی کرتے ہیں مگر ان تمام احتیاطوں کے باوجود ہم بیمار ہوجاتے ہیں اور سوچتے ہیں کہ ہم نے تو بہت احتیاط کی تھی، پھر بھی بیمار کیوں اور کیسے ہوگئے؟

دراصل بیمار ہونے کی ایک آدھ نہیں بلکہ بہت سی وجوہ ہیں جن کے سبب بیماریاں پیدا ہوتی ہیں اور ایک اچھا خاصا صحت مند انسان بیمار ہوجاتا ہے۔ بیمار ہونے کی یہ وجوہ کہیں باہر سے نہیں آتیں، بلکہ یہ تو تقریباً ہم سب کے گھروں کے اندر ہی موجود ہیں۔

تو ایسے فوڈز یا کھانے ہیں جن کو بار بار گرم کر کے استعمال کرنے سے گھروں میں طرح طرح کی بیماریاں پیدا ہوتی ہیں۔ اس کی مثال یہ دی جاسکتی ہے کہ آج کل آلو ہم سبھی کے گھروں میں بہت زیادہ پکائے جاتے ہیں۔ ماہرین کا کہنا ہے کہ آلو کے سالن کو بار بار گرم کر کے کھانے سے اس میں اس میں ایک ایسا خطرناک بیکٹیریا پیدا ہوجا تا ہے جس سے آلو والا سالن ایک خطرناک زہر میں تبدیل ہوجاتا ہے۔ اس سے ایک طرف تو جسمانی کم زوری پیدا ہوتی ہے، پھر نظر بھی کم زور ہوجاتی ہے۔ چلنے میں پریشانی ہوتی ہے اور بڑھتی عمر میں لقوے کا بھی خطرہ پیدا ہوجاتا ہے۔ گویا ایسی بیماریاں پھیلتی ہیں اور ہمیں پتا بھی نہیں چلتا کہ ان بیماریوں کی یہ وجہ ہے۔
دوسری بڑی غلطی جو سب خواتین بہت زیادہ اور مسلسل کرتی ہیں، وہ یہ ہے کہ ایک بار جس تیل کو گرم کر کے اس میں پکوڑے تل لیے جاتے ہیں، اسی تیل کو دوبارہ گرم کرکے دوسری ڈشز کی تیاری میں استعمال کرلیا جاتا ہے۔ بلاشبہہ یہ عمل صحت کے لیے بہت نقصان دہ ہے اور اسی کی وجہ سے ہائی بلڈ پریشر، ہارٹ اٹیک اور کینسر جیسی مہلک بیماریاں بھی پیدا ہوجاتی ہیں۔ جب ہم ان بیماریوں میں سے کسی بیماری کی لپیٹ میں آجاتے ہیں تو حیران ہوکر یہ سوچتے ہیں کہ ایسا کیوں اور کیسے ہوا حالاں کہ ہمارے گھر میں کوئی سگریٹ نہی پیتا اور نہ ہی کوئی نشہ کرتا ہے، پھر بھی یہ بیماری ہمارے گھر تک کیسے پہنچی۔

اس کے ساتھ ساتھ تیسری غلطی جو ہم کرتے ہیں، وہ یہ ہے کہ جب رکھے رکھے ہماری چائے ٹھنڈی ہو جاتی ہے تو ہم اسے گرم کرکے دوبارہ پی لیتے ہیں۔ یہ عادت جگر کو خراب کردیتی ہے اور ساتھ ہی خون کی نالیوں کو موٹا کردیتی ہے جو بعد میں دل کے امراض کا سبب بنتا ہے۔

عام طور پر لوگ ٹھنڈے چاول بھی گرم کر کے کھاتے ہیں۔ چاول کو پہلی بار پکاتے وقت ان میں ایسے بیکٹیریا بنتے ہیں جو دوبارہ گرم کرنے پر تعداد میں دگنے ہوجاتے ہیں۔ یہ پیٹ کو خراب کرتے ہیں اور پھر پیٹ مسلسل خراب رہنے لگتا ہے۔ اسی طرح چکن کو دوبارہ گرم کرکے استعمال نہ کریں، کیوں کہ دوبارہ گرم ہونے سے یہ ہضم نہیں ہوتا۔ اس کے علاوہ پالک کو دوبارہ گرم کرنے سے اس میں موجود نائٹرٹ خطرناک زہر بن جاتا ہے جو کینسر کا سبب بنتا ہے۔

جو لوگ انڈے شوق سے کھاتے ہیں، ان کو شاید معلوم نہ ہو کہ انڈے کو دوبارہ گرم کرنے سے اس میں وہ جراثیم پیدا ہوتے ہیں جو نظام ہضم کو خراب کر دیتے ہیں، اس سے جسم میں متعدد بیماریاں بنتی ہیں۔ اگر آپ چقندر شوق سے کھاتے ہیں تو جان لیں کہ اسے بھی دوبارہ گرم کرنے سے یہ جسم میں ایسی بیماریاں پیدا کرتا ہے جن کا علاج بہت مشکل بلکہ ناممکن ہوتا ہے۔
|دنیا بھر میں اینٹی بایوٹک ادویہ بڑی تعداد میں استعمال ہوتی ہیں لیکن قدرتی طور پر کئی غذائیں قدرتی اینٹی بایوٹکس خواص رکھتی ہیں۔

اینٹی بایوٹکس پوری دنیا میں بکثرت استعمال ہوتی ہیں تاہم ان کے مضر اثرات اور خود انسانی جسم کی ان کے خلاف مزاحمت سے بھی ہم اچھی طرح واقف ہیں۔ برطانیہ میں این ایچ ایس کے مطابق ہر 10 میں سے ایک فرد اینٹی بایوٹکس کے مضر اثرات کا شکار ہوتا ہے اور اس سے نظامِ ہاضمہ شدید متاثر ہوتا ہے جبکہ 15 میں سے ایک فرد ان ادویہ سے الرجی کا شکار ہوجاتا ہے۔

سائنس دانوں کے مطابق اگر اینٹی بایوٹک ادویہ کی جگہ قدرتی اجزا استعمال کیے جائیں تو اس سے بہت فائدہ ہوتا ہے۔ ان میں سے پہلا نمبر لہسن کو دیا جارہا ہے۔
|بچوں کی اموات کی سب سے بڑی وجہ سرطان (کینسر) ہے اور دنیا بھر میں ہر سال 3 لاکھ سے زائد بچے سرطان یعنی کینسر کی مختلف اقسام کا شکار ہوجاتے ہیں۔

بچوں کو لاحق ہونے والے سرطان کی اقسام بڑوں سے مختلف ہوتی ہیں۔ بچے عام طور پر لیوکیمیا، دماغ اور حرام مغز کے ٹیومر، عصبی بافتوں اورلمفی نسیج کے سرطان، آنکھ اورہڈیوں کے سرطان میں مبتلا ہوتے ہیں۔ بعض صورتوں میں بچے سرطان کی ان اقسام کا بھی شکار ہوجاتے ہیں جوعام طورپربالغ افراد میں دیکھی جاتی ہیں۔

لیوکیمیا بچوں میں سرطان کی سب سے عام قسم ہے۔ اس سے مراد ہڈیوں کے گودے اور خون کا کینسر ہے۔ کینسر کے مریض 30 فی صد بچے اس مہلک قسم میں مبتلا ہوتے ہیں۔ دوسرے نمبر پر دماغ اور حرام مغز کا ٹیومر ہے۔ کینسر کے 26 فی صد مریض بچے اس کا شکار ہوتے ہیں۔ برین ٹیومر کی بہت سی اقسام ہیں اور اسی مناسبت سے ہر ایک کا علاج جُدا جُدا ہے۔
سرطان کی ابتدا اس وقت ہوتی ہے جب خلیوں کی نمو قابو سے باہر ہوجائے۔ جسم کے کسی بھی حصے کے خلیے کینسر کی شکل اختیار کرسکتے ہیں اور دوسرے حصوں میں پھیل سکتے ہیں۔ بچوں کو لاحق ہونے والے کینسر کی اقسام اکثر و بیشتر بڑوں کے کینسر سے مختلف ہوتی ہیں۔ بالغ افراد میں کینسر کا گہرا تعلق ان کے طرز زندگی اور ماحولیاتی عوامل سے ہوتا ہے، مگر بچوں کے معاملے میں صورت حال برعکس ہوتی ہے۔ علاوہ ازیں موروثی طور پر بچوں کو اس مہلک مرض کی منتقلی کے کیسز بھی بہت کم ہوتے ہیں۔

تمباکو نوشی بالغ افراد میں کینسر کا اہم سبب ہے مگر بچے ظاہر ہے کہ اس سے دور رہتے ہیں۔ البتہ کچھ ماحولیاتی عوامل جیسے تابکاری وغیرہ کا بچوں میں کینسر سے تعلق پایا گیا ہے۔ ماہرین کہتے ہیں کہ کینسر سے بچوں کی حفاظت ناممکن حد تک مشکل ہے، کیوں کہ اس کا علم عموماً اس وقت ہوتا ہے جب یہ مرض جڑ پکڑ چکا ہوتا ہے۔ میڈیکل سائنس ہنوز کینسر کی حتمی وجوہ کا تعین نہیں کرسکی، چناںچہ اس سے بچاؤ کے لیے مؤثر احتیاطی تدابیر بھی اختیار نہیں کی جاسکتیں۔

بچوں میں کینسر کی تشخیص ایک مشکل امر ہے کیوں کہ اس کی ابتدائی علامات کئی دوسرے عام امراض کی علامات سے مشابہت رکھتی ہیں۔ بہرحال اگر بچے کے جسم میں کہیں غیرمعمولی اُبھار یا گلٹی اور سوجن نظر آئے، رنگت زرد پڑتی جارہی ہو، جسم پر بآسانی خراشیں پڑجاتی ہوں، جسم کے کسی حصے میں مستقل درد رہتا ہو، چال میں لنگڑاہٹ آگئی ہو، بخار نہ اتر رہا ہو، سر درد اور متلی کی شکایت ہو، اچانک ضعف بصارت کا شکار ہوجائے، وزن اچانک کم ہونے لگے تو پھر فوراً ڈاکٹر سے رجوع کرنا چاہیے۔

کینسر ہر خطے میں رہنے والے بچوں کو لاحق ہوسکتا ہے۔ تیسری دنیا میں اس بارے میں جامع اعدادو شمار دستیاب نہیں، البتہ ترقی یافتہ ممالک میں ادارے اس ضمن میں ریکارڈ مرتب کرتے ہیں۔ امریکن کینسر سوسائٹی کے مطابق گذشتہ برس 10270 بچوں میں سرطان کی تشخیص ہوئی۔ یہ تعداد اگرچہ سرطان کے مجموعی کیسز کا ایک فی صد سے بھی کم ہے لیکن چند دہائیوں سے امریکی بچوں کے کینسر میں مبتلا ہونے کی شرح بڑھ رہی ہے۔ حادثات کے بعد سرطان 15 سال سے کم عمر امریکی بچوں کی موت کا دوسرا بڑا سبب ہے۔

سرطان کی حتمی وجوہ کا ہنوز تعین نہ ہونے کے باعث اس سے بچاؤ ممکن نہیں البتہ روزافزوں ترقی کی بنیاد پر امریکا میں کینسرزدہ 80 فی صد بچوں کی اوسط زندگی میں اب پانچ سال کا اضافہ ہوگیا ہے۔ ترقی پذیر ممالک میں جہاں علاج معالجے کی سہولتیں ناقص ہیں، وہاں اس حوالے سے صورت حال بے حد خراب ہے۔

ایک رپورٹ کے مطابق ہر سال 15 سال سے کم عمر 90000 بچے کینسر کی کسی نہ کسی شکل کے ہاتھوں موت کے منہ میں چلے جاتے ہیں۔ ان کی اکثریت کا تعلق ترقی پذیر ممالک سے ہوتا ہے۔ بچوں کی زیادہ آبادی تیسری دنیا ہی میں ہے اس لیے شرح اموات بھی یہاں زیادہ ہے، مگر کینسر میں مبتلا بچوں کی اوسط زندگی ترقی یافتہ ممالک کی نسبت نمایاں طور پر کم ہے۔

اہم بات یہ ہے کہ بچوں کو لاحق ہونے والے سرطان کی تمام اقسام قابل علاج ہیں۔ ترقی یافتہ ممالک میں کینسر کا شکار 70 فی صد سے زائد بچے صحت یاب ہوجاتے ہیں۔ اس کے برعکس ترقی پذیر ممالک میں صحت یاب ہونے والے بچوں کی شرح نہ ہونے کے برابر ہے۔ ترقی یافتہ ممالک میں سرطان کے علاج کی بہترین سہولتیں عوام کو میسر ہیں۔ ترقی پذیر ممالک میں سرکاری سطح پر سرطان کے علاج کی سہولتیں ناپید ہیں۔ عالمی اور نجی ادارے اور تنظیمیں اس ضمن میں کام کررہی ہیں مگر ان کا دائرۂ کار محدود ہے۔

دوسری بات یہ کہ خاص طور سے براعظم افریقا کے ممالک میں دورافتادہ علاقوں میں صورت حال انتہائی خراب ہے جہاں ناخواندگی کے باعث لوگوں میں شعور نہیں اور وہ علاج و معالجے کے لیے اسپتالوں کا رُخ کرنے سے کتراتے ہیں۔ علاوہ ازیں اسپتالوں کی تعداد بھی کم ہے اور کینسر کے علاج کی سہولیات برائے نام ہیں۔ترقی پذیر دنیا کے سرطان میں مبتلا بچوں کے لیے ایسی حکمت عملیاں وضع کرنی ناگزیر ہیں جنھیں بروئے کار لانے سے انھیں جدید اور معیاری علاج کی سہولتیں میسر آسکیں۔
|بیجنگ: چینی ماہرین نے ان تھک محنت کے بعد ایک اہم جین دریافت کرلیا ہے جو دل کے اطراف رگوں اور اعصاب  کی تشکیل میں بہت اہم کردار ادا کرتا ہے۔ اس دریافت سے دل کے کئی امراض کی شناخت و علاج میں مدد مل سکے گی۔

چینی شنہوا نیوز ایجنسی کے مطابق منگل کے روز ایک سائنسی جریدے سائنس سگنلنگ میں شائع ایک رپورٹ میں کہا گیا ہے کہ ’ ڈبلیو ڈی پی سی پی‘ جین دل کی رگوں کے امراض (کورونری آرٹری ڈیزیز) کی شناخت اور علاج میں بہت اہم کردار ادا کرسکتا ہے۔

چین میں واقع شنگھائی میڈیکل سینٹر کے ماہر زینگ زین اور ان کے محقق ساتھیوں نے کہا ہے کہ ڈبلیو ڈی پی سی پی جین چوہوں میں دریافت ہوا ہے جو ان کے دل کی تشکیل میں اہم کردار ادا کرتا ہے۔  اس سے قبل خلیے کے کناروں پر دھاگے دار ابھار یعنی سیلیا کی تشکیل میں یہ جین کارآمد پایا گیا تھا اور اسی کی بدولت یک خلوی جاندار دھیرے دھیرے آگے بڑھتے ہیں۔
ہم جانتے ہیں کہ دل کی اطراف رگیں، اعصاب اور نسیجیں دل کے پٹھوں اور دیگر حصوں کو آکسیجن اور غذائیت بھرے اجزا فراہم کرتی ہیں۔ ڈاکٹر زینگ نے بتایا کہ ان رگوں کی تشکیل دو مراحل میں ہوتی ہے: اول دل کی اندرونی سطح سے رگ اور شریان پھوٹتی ہیں اور ابتدائی طور پر منظم ہوتی ہیں۔ دوسرے مرحلے میں دل کے باہر کے خلیات کو جمع کرکے ایک مکمل شریان بنتی ہے۔

دل کی تشکیل کےلیے یہ عمل ضروری ہے کیونکہ پہلے مرحلے میں خلیات ہموار ہوتے ہیں جو شریانوں کےلیے اینٹوں کا کام کرتے ہیں اور ان کے اوپر دیگر باریک نالیاں تشکیل پاتی ہیں۔ جب چوہوں میں ڈبلیو ڈی پی سی پی جین کو تبدیل کیا گیا تو خلیات کی ترسیل میں رکاوٹ ہوئی اور شریانیں درست طور پر تشکیل نہ پاسکیں۔ یعنی دل پر چپکی ہوئی خون کی رگیں چھوٹی اور تنگ بنیں۔ اگلے مرحلے میں جب چوہے میں سے یہ جین نکال دیا گیا تو اس کے مزید شدید اثرات سامنے آئے۔

ان تجربات اور ان کے نتائج کے بعد ماہرین اس نتیجے پر پہنچے ہیں کہ ڈبلیو ڈی پی سی پی جین دل کی رگوں کی تشکیل میں غیرمعمولی کردار ادا کرتا ہے۔
|سان ڈیاگو: ماہرین کا کہنا ہے کہ انسان کی جلد پر پائے جانے والے عام بیکٹیریا ہی کینسر سے بچانے کا کردار ادا کرتے ہیں۔

یونیورسٹی آف کیلیفورنیا سان ڈیاگو کے ماہرین نے اپنی تحقیق کے بعد کہا ہے کہ جلد پر پائے جانے والے بیکٹیریا کی ایک قسم سورج کی مضر بالائے بنفشی (الٹرا وائلٹ) شعاعوں سے لاحق ہونے والے کینسرکو پھیلنے سے روکتے ہیں اور یوں آپ کینسر سے محفوظ رہتےہیں۔

ماہرین نے کہا ہے کہ انہوں نے اس مطالعے کے لیے چوہوں کا استعمال کیا ہے۔ ڈاکٹر رچرڈ گیلو اور ان کے تحقیقی ساتھیوں نے کہا ہے کہ 20 فیصد انسانوں کی جلد پر ایک خاص قسم کا بیکٹیریا موجود ہوسکتا ہے جو ضدِ سرطان خواص رکھتا ہے۔
ماہرین پرامید ہیں کہ اس طرح جلد کے سرطان کے علاج کا ایک نیا راستہ ملے گا جس میں مریض کی جلد پر موجود بیکٹیریا سے ہی اس کا علاج کرنا ممکن ہوسکے گا۔ جب چوہوں پر اس طریقے کو آزمایا گیا تو حیرت انگیز نتائج ملے۔

ہماری جلد پر کئی طرح کے بیکٹیریا بے ضرر انداز میں موجود رہتے ہیں جن میں سے ایک ’اسٹائفلوکوکس ایپی ڈرمائڈس‘ بھی ہے۔ یہ بیکیٹریا کینسر کے خلاف ایک مرکب (کمپاؤنڈ) بناتا ہے جسے 6 این ہائیڈروکسی امائنوپورائن یا 6 ایچ اے پی کہا جاتا ہے۔ 6  ایچ اے پی صحتمند خلیات کو نقصان پہنچائے بنا کینسر کی رسولیوں کو بننے سے روکتا ہے۔

ماہرین نے یہ امکان بھی ظاہر کیا ہے کہ اس مرکب کا ایک انجکشن بھی براہِ راست خون میں شامل کرنے سے کینسر کو روکنے میں 50 فیصد تک کامیابی حاصل کی جاسکتی ہے۔ تاہم اس پر مزید آزمائش کی ضرورت ہے لیکن یہ خبر اپنی جگہ بہت امید افزا ضرور ہے۔ اگلے مرحلے میں 6 ایچ اے پی کے ٹیکے چوہوں میں لگاکر ان می آزمائش کی گئی۔

ماہرین نے چوہوں میں ہر 48 گھنٹے بعد اس مرکب کا انجیکشن لگایا اور دو ہفتوں تک اس کا جائزہ لیتے رہےان 15 دنوں میں سکس ایچ اے پی کا کوئی منفی اثر نہ ہوا اور نہ ہی کوئی زہریلے اثرات دیکھے گئے۔ اس کے بعد شدید قسم کے سرطان میں مبتلا چوہوں میں اس بیکیٹٰریا کے ٹیکے لگائے گئے تو سرطانی رسولیوں میں حیرت انگیز حد تک کمی واقع ہوئی۔

اس تحقیق کے بعد ماہرین اس نتیجے پر پہنچے ہیں کہ جلد کے سرطان سے بچانے کا سامان خود ہماری جلد میں موجود ہے۔ اس تحقیق سے کینسر کے علاج کی راہ بھی ہموار ہوگی۔
|سرگودھا: کوٹ مومن انٹرچینج  کے قریب گاؤں کوٹ عمرانہ کے 35 افراد میں ایچ آئی وی (ایڈز) کی تصدیق ہوگئی ہے۔

برطانوی نشریاتی ادارے بی بی سی کی رپورٹ کے مطابق  سرگودھا کے ایک گاؤں کوٹ عمرانہ میں 35 افراد میں ایڈز کی تصدیق ہوئی ہے اور اس تعداد میں مزید اضافے کا خدشہ ظاہر کیا جارہا ہے۔

رپورٹ کے مطابق حکومتِ پنجاب کی جانب سے رواں ماہ ہی 4 ہزار افراد پر مشتمل گاؤں کوٹ عمرانہ میں ایڈزکنٹرول پروگرام کے تحت کیمپ لگایا گیا تھا جس میں ایک ہفتے کے دوران گاؤں کے 2 ہزار 717 افراد کے خون کے نمونے حاصل کئے گئے جنہیں تشخیص کے لئے لاہور بھجوایا گیا۔ تاہم پنجاب ایڈز کنٹرول پروگرام کی جانب سے جو رپورٹ موصول ہوئی اس میں ہوشربا انکشاف ہوا ہے کہ مجموعی طور پر جن افراد کے خون کے نمونے لئے گئے تھے ان میں سے 35 افراد میں ایڈز کی تصدیق ہوچکی ہے اور ان مریضوں میں بیماری انتہائی ابتدائی مراحل میں ہے۔
اس خبرکوبھی پڑھیں: ملک میں ایڈزکے سب سے زیادہ مریض کراچی میں ہونے کا انکشاف

دوسری جانب پنجاب کے وزیر برائے پرائمری اینڈ سیکنڈری ہیلتھ خواجہ عمران نذیر نے خدشے کا اظہار کیا کہ نمونوں کی بنیاد پر سکرین کیے گئے افراد میں متاثرین کی تعداد زیادہ ہو سکتی ہے، اسی خدشے کے پیشِ نظر کوٹ مومن میں ایک اسپیشل یونٹ قائم کیا ہے جہاں ان مریضوں کو رجسٹر کرنے کے بعد انھیں ایڈز کا علاج فراہم کیا جائے گا۔ محکمۂ صحت پنجاب کے مطابق گزشتہ چند ماہ کے دوران ایک ہی گاؤں اور اس کے نواحی علاقوں سے سامنے آنے والے ایچ آئی وی کے یہ کیسز سب سے زیادہ ہیں۔

اس خبرکوبھی پڑھیں: چنیوٹ کے دو دیہات میں درجنوں افراد میں ایڈز کا انکشاف

رپورٹ میں یہ بھی انکشاف ہوا ہے کہ گاؤں کے باسیوں میں وائرس کی موجودگی کی اطلاع وہاں کے نمبردار چوہدری اکرم نے ایک خط کے ذریعے وزیراعلیٰ پنجاب کو دی تھی جس پر حکومتِ پنجاب نے کیمپ قائم کرنے کی ہدایات جاری کیں۔ چوہدری اکرم کے مطابق گزشتہ برس گاؤں کے بیشتر افراد ڈاکٹرز کے پاس اپنی بیماریوں کی شکایات لے کر آرہے تھے اور ڈاکٹرز ان افراد میں ٹی بی یا ہیپاٹائٹس کی تشخیص کرتے تھے تاہم ان کی بیماری ٹھیک نہیں ہو رہی تھی۔ اور اسی دوران گاؤں کے کم و بیش 200 کے قریب افراد موت کا شکار ہوگئے۔ اتنی بڑی تعداد میں لوگوں کی اموات کے بعد  متاثرہ افراد کو سرگودھا کے ڈسٹرکٹ ہیڈ کوارٹر ہسپتال میں قائم اسپیشل میڈیسن کلینک میں بھیجا گیا جہاں ہیپاٹائٹس اور ایڈز سمیت دیگر بیماریوں کی تشخیص اور علاج کے لئے ٹیسٹ کیے گئے تو انکشاف ہوا کہ 32 کے قریب ایچ آئی وی کے کیس سامنے آئے۔جب کہ اکتوبر میں پنجاب ایڈز کنٹرول پروگرام کی مدد سے ایک تشخیصی کیمپ لگایا گیا جس میں ایک دن میں 300 سے زیادہ افراد کا ٹیسٹ کیا گیا جن میں سے 16 کیسز سامنے آئے۔

اسپیشل میڈیسن کلینک کے انچارج ڈاکٹر سکندر حیات کے مطابق ایک ہی علاقے سے سامنے آنے کے بعد محکمہ صحت نے سروے کیا تو انکشاف ہوا کہ گاؤں میں ایچ آئی وی کے پھیلاؤ کی بڑی وجہ اللہ دتہ نامی ایک عطائی ڈاکٹر تھا جو پیشے کے لحاظ سے ایک نائی اور مڈل پاس تھا۔ گذشتہ چند برسوں سے وہ اس گاؤں میں مقیم تھا اور ایک ہی سرنج سے لوگوں کو انجیکشن لگاتا رہا۔ جب کہ ڈیڑھ برس قبل اللہ دتہ کی موت بھی ایڈز ہی سے ہوئی۔  جب کہ گاؤں میں ایڈز کی پھیلاؤ کی دوسری بڑی وجہ سالانہ اجرت پر کام کرنے والے حجام ہیں جو  اُس استرے سے حجامت یا شیو بناتے ہیں جس میں بلیڈ نہیں لگتا اور وہ ایک دن میں اسے کئی مختلف افراد پر استعمال کرتے ہیں۔
|ایک امریکی طبی تحقیق میں کہا گیا ہے کہ اگر آپ کے ناخن دو رنگوں کے ہوچکے ہیں تو اس سے آپ کے گردوں اور جگر کے امراض میں مبتلا ہونے کے امکانات بڑھ سکتے ہیں۔ 

امریکا کی ورجینیا یونیورسٹی میں کی گئی تحقیق سے یہ بات سامنے آئی ہے کہ ناخنوں کے دو رنگوں میں تقسیم ہونے سے گردوں اور جگر کے امراض میں مبتلا ہونے کے امکانات بڑھ جاتے ہیں۔ تحقیق میں ناخنوں کی ایک علامت ’’ہاف اینڈ ہاف نیلز‘‘ کو گردوں اور جگر کے مسائل کا انتباہ قرار دیا گیا جب کہ اس علامت میں ناخن کا ایک حصہ سفید اور دوسرا حصہ گلابی یا کسی اور رنگ کا ہوجاتا ہے۔

تحقیق کے مطابق گردوں کے امراض میں مبتلا ہونے کے باعث انسانی جسم میں مخصوص ہارمون اکٹھے ہوجانے یا خون کی شدید کمی ہونے سے ممکنہ طور پر ناخن کی رنگت ایسی ہوجاتی ہے۔
|بلند فشار خون جسے انگریزی میں ہائی بلڈ پریشر کہا جاتا ہے، دل کے دورے اور اسٹروک کا ایک بڑا سبب ہے، مگر بہت سے لوگ اس کے بارے میں کئی حقائق سے واقف نہیں۔

1۔ بلڈپریشر زندہ رکھتا ہے
ہمارا دل ایک چھوٹا مگر طاقت وَر پمپ ہے جو باقاعدگی سے دھڑکتا ہے اور ہر ایک منٹ میں جسم میں پھیلی ہوئی ان گنت رگوں میں پانچ لیٹر خون پمپ کرتا ہے۔ اس عمل یعنی خون کی گردش کو برقرار رکھنے کے لیے نظام دوران خون میں دباؤ کا ہونا ضروری ہے۔ یہی دباؤ بلڈپریشر کہلاتا ہے۔ بلڈپریشر دو قسم کے ہوتے ہیں: انقباضی اور انبساطی۔ جب ہمارا دل سکڑتا ہے تو اس وقت بلڈ پریشر انقباضی فشار خون یا سسٹولک پریشر کہلاتا ہے۔ اور جب دل نارمل حالت میں آتا ہے تو اسے انبساطی یا ڈائسٹولک پریشر کہتے ہیں۔ اگر بلڈ پریشر کی ریڈنگ 140 / 80 ہو تو اس کا مطلب ہوگا کہ سسٹولک پریشر 140 اور ڈائسٹولک پریشر 80 ہے۔

2۔ دن بھر بلڈپریشر بدلتا رہتا ہے
دن بھر کے دوران بلڈپریشر کی سطح میں تبدیلی واقع ہوتی رہتی ہے۔ جب آپ ورزش کررہے ہوں یا دباؤ میں ہوں تو بلڈپریشر بڑھ جاتا ہے۔ جسم جب آرام دہ حالت میں ہو یا آپ سورہے ہوں تو پھر اس کی سطح گرجاتی ہے۔ دل چسپ بات یہ ہے کہ ڈاکٹر یا نرس سے چیک کرواتے ہوئے بلڈپریشر خود بہ خود بڑھ جاتا ہے۔ طبی اصطلاح میں اسے ’ وائٹ کوٹ بلڈ پریشر‘ کہا جاتا ہے۔ ایسی صورت میں اگر آپ گھر پر بلڈ پریشر مانیٹر رکھیں اور ریڈنگز لیتے رہیں تو بلڈ پریشر کی بالکل درست صورت حال آپ کے سامنے آجائے گی۔
روزانہ یا ہر ہفتے بلڈپریشر چیک کرنے کی ضرورت نہیں؛ اگر آپ ہائی بلڈ پریشر کی دوا لے رہے ہیں اور یہ کنٹرول میں ہے تو پھر ہر چند ماہ کے بعد چیک کروالینا کافی ہے، بہ صورت دیگر ہر چند ہفتے بعد چیک کروالینا چاہیے۔ اگر بلڈپریشر نارمل ہے تو پھر سال میں دو سے زیادہ بار چیک کروانے کی ضرورت نہیں۔ بیشتر ڈاکٹر یہ بات تسلیم کرتے ہیں کہ 130/80 بلڈ پریشر یا اس سے کم قابل قبول ہے۔ اگر آپ ذیابیطس کے مریض ہیں یا دل کے عارضے میں مبتلا ہیں تو پھر ریڈنگ اس سے کم ہونا زیادہ بہتر ہے۔

3۔ ہائی بلڈ پریشر۔۔۔۔۔ بس ہوجاتا ہے !
ہائی بلڈ پریشر یعنی بلند فشار خون جسے ہائپرٹینشن بھی کہا جاتا ہے، بہت سے لوگ اس کا شکار ہوجاتے ہیں۔ عمر بڑھنے کے ساتھ ساتھ اس کی شکایت عام ہوجاتی ہے۔ اس کی وجہ یہ ہے کہ عمر میں اضافے کے ساتھ جسم کے مختلف حصوں میں خون پہنچانے والی رگوں کی لچک کم ہوجاتی ہے، بہ الفاظ دیگر یہ قدرے سخت ہوجاتی ہیں۔ مگر یہ بات بھی ذہن میں رہے کہ ہائی بلڈ پریشر لاحق ہونے کی کوئی خاص وجہ نہیں ہوتی، بس یہ ہوجاتا ہے۔ اسے بنیادی یا ابتدائی ہائپرٹیشن کہتے ہیں۔ 10 فی صد معاملات میں ہائپرٹینشن  کا کوئی نہ کوئی طبی سبب ضرور ہوتا ہے۔ اسے ثانوی ہائپرٹینشن کہا جاتا ہے۔ ہائپرٹینشن لاحق ہونے کی طبی وجوہات میں گردے کے امراض، گردوں کو خون کی رسد میں رکاوٹ، حد سے زیادہ شراب نوشی، اور کچھ ہارمون کے مسائل ہوتے ہیں جو گردوں کو متأثر کرتے ہیں۔ یعنی ہائپرٹینشن کا بلاواسطہ بالواسطہ طور پر گردوں سے اہم تعلق ہوتا ہے۔

4۔ کئی عوامل ہائی بلڈ پریشر کی وجہ بن سکتے ہیں، ان میں سے اہم مندرجہ ذیل ہیں:
٭ یہ موروثی بھی ہوتا ہے

٭ مُٹاپا

٭سگریٹ نوشی

٭ خوراک میں نمک کی زائد مقدار

٭ ورزش کی کمی

٭ ذیابیطس

٭ گردوں کے امراض

5۔ ہائی بلڈ پریشر سے بے خبری
بیشتر لوگوں میں ہائپرٹینشن کی کوئی خاص علامات ظاہر نہیں ہوتیں، لہٰذا وہ اس مرض سے بے خبر رہ کر زندگی گزارتے رہتے ہیں۔ بہ ظاہر ہر لحاظ سے صحت مند اور فٹ دکھائی دینے والے افراد بھی ہائی بلڈ پریشر کا شکار ہوسکتے ہیں، مگر وہ اس بات سے لاعلم ہوتے ہیں۔ بہرحال شدید صورت میں ہائی بلڈ پریشر کی علامات ظاہر ہوتی ہیں۔ ان علامات میں ناک سے خون آنا، سردرد، بے خوابی، ذہنی پریشانی اور الجھن، اور سانس کے مسائل شامل ہیں۔

اگر ہائپرٹینشن کا علاج نہ کیا جائے تو دل کے دورے اور اسٹروک کے امکانات کئی گنا بڑھ جاتے ہیں۔ ہائپرٹینشن کا علاج کرواکر کئی بڑے امراض سے بچا جاسکتا ہے۔ علاج نہ کروانے کی صورت میں دل کے دورے اور اسٹروک کے علاوہ دل کا فیل ہوجانا یعنی خون پمپ کرنے کی صلاحیت کا بہ تدریج کمزور پڑجانا، گردوں کا فیل ہوجانا، ضعف بصارت اور آنکھوں کے امراض سے سابقہ پڑسکتا ہے۔ ہائپرٹینشن کا علاج نہ کروانے کی وجہ سے پیٹ اور سینے سے گزرنے والی مرکزی شریان پھیل کر پھٹ سکتی ہے اور اس کے خطرناک نتائج برآمد ہوسکتے ہیں۔

6۔ ہائی بلڈ پریشر پر قابو پانے کے لیے کیا کیا جاسکتا ہے؟
اگر ڈاکٹر نے آپ کو ہائپرٹینشن تشخیص کی ہے تو گھبرائیے نہیں، اچھی بات یہ ہے کہ آپ ادویہ کے بغیر، بہ ذات خود بھی اس کا علاج کرسکتے ہیں۔ ہائپرٹینشن کا شکار ایک چوتھائی افراد محض اپنے طرز زندگی میں بدلاؤ لاکر بلڈ پریشر کو نارمل سطح پر لے آتے ہیں۔ ذیل میں ان تبدیلیوں کا ذکر کیا جارہا ہے جو ہائی بلڈ پریشر پر قابو پانے میں معاون ہوسکتی ہیں۔

سگریٹ نوشی سے توبہ: سب سے پہلے تو آپ سگریٹ نوشی سے توبہ کرلیں۔ بلڈ پریشر کو کنٹرول میں لانے اور عمومی صحت بہتر بنانے کے لیے جو سب سے بڑا کام آپ کرسکتے ہیں وہ یہی ہے، یعنی سگریٹ نوشی سے پرہیز۔ سگریٹ نوشی کی وجہ سے دل کے امراض لاحق ہونے کا خطرہ دگنا اور زندگی مختصر ہوجاتی ہے۔ سگریٹ نوشی کرنے والا انسان عام طور پر ریٹائرمنٹ کی عمر کو نہیں پہنچ پاتا اور دل کی بیماریوں سمیت مختلف امراض میں مبتلا ہوکر زندگی سے ہاتھ دھوبیٹھتا ہے۔ اگر سگریٹ سے ناتا توڑنا دشوار محسوس ہورہا ہو تو پھر ڈاکٹر سے رجوع کریں۔

وزن میں کمی: وزن میں ہر ایک کلوگرام کی کمی ہائی بلڈپریشر کی سطح نیچے لانے میں معاون ہوگی۔ وزن کم کرنے کے لیے روغنی غذاؤں سے پرہیز کریں۔ مرغ اور مچھلی کا گوشت، تازہ پھل، سبزیاں اور ریشے دار غذائیں استعمال کریں۔

شراب نوشی سے پرہیز: زیادہ شراب نوشی بلڈ پریشر میں اضافے کا سبب بنتی ہے، لہٰذا اس سے پرہیز کریں۔

باقاعدگی سے ورزش: اس مقصد کے لیے آپ جم بھی جوائن کرسکتے ہیں، اگر وقت نہ ہو تو پھر ہفتے میں تین چار بار 20 سے 30 منٹ کی تیزقدمی یعنی واک وزن گھٹانے میں معاون ہوگی۔

نمک سے پرہیز: کھانوں اور مشروبات وغیرہ میں نمک نہ ڈالیں۔ فاسٹ فوڈز اور پروسیسڈ فوڈز سے گریز کریں کیوں کہ ان میں نمک بڑی مقدار میں ہوتا ہے۔

اگر درج بالا تمام اقدامات سے آپ کا ہائی بلڈپریشر مکمل طور پر کنٹرول میں نہ آئے تب بھی ان کی وجہ سے، جو دوائیں آپ استعمال کریں گے ان کی تعداد ضرور کم ہوجائے گی۔
|بیلجیئم: برازیل کے ماہرین نے آبی نرگس کے پھولوں میں ایک اہم مرکب دریافت کیا ہے جو کینسر کو پھیلنے سے روک سکتا ہے۔

بیلجیئم کی یونیورسٹی لایبر ڈی بروکسیلیس (یوایل بی) کے  ماہرین نے کہا ہے کہ ان پھولوں میں خاص الکلائیڈز پائے جاتے ہیں جو ایک پیچیدہ انداز سے سرطانی رسولیوں کو پھیلنے سے روکتے ہیں۔

ماہرین کے مطابق قدرت کے کارخانوں میں کینسر کے خلاف ایک پورا اسلحہ خانہ موجود ہے۔ انگور اور بیریوں سے لے کر زیتون اور سمندری گھونگھوں کے انڈوں میں بھی سرطان کے خلاف اجزا ملے ہیں۔ اب تازہ خبر یہ ہے کہ اس جامعہ کے سائنس دانوں نے نرگس کے خوبصورت پھولوں میں ’ہیمانتھیمائن‘ نامی ایک الکلائیڈ نکالا ہے جو کینسر پھیلنے سے روکتا ہے۔
ہم جانتے ہیں کہ ہر خلیے میں رائبوسوم پائے جاتے ہیں اور انہیں ’نینومشینز‘ بھی کہا جاتا ہے کیونکہ جسم کےلیے ضروری ہر طرح کا پروٹین رائبو سوم ہی بناتے ہیں۔ سرطانی رسولیاں خود کو بڑھانے کےلیے رائبوسوم کو ہائی جیک کرکے اپنے لیے پروٹین بنانے پر مجبور کردیتی ہیں۔

ماہرین نے ہیمانتھیمائن کو جب کینسر کی رسولیوں پر آزمایا تو پہلے انہوں نے رائبوسوم کو پروٹین بنانے سے باز رکھا اور دوسرے مرحلے میں رسولی کو بڑھنے سے روک دیا۔ اس سے بھی آگے بڑھتے ہوئے الکلائیڈ نے رائبوسوم کو بننے سے روک دیا جس سے کینسر رک گیا۔ سب سے حیرت انگیز بات یہ ہے کہ p53 پروٹین جو کینسر کی صورت میں ختم ہونا شروع ہوجاتا ہے وہ فوری طور پر مستحکم ہوگیا اور اس نے کینسر خلیات کو ختم کردیا۔

تاہم ابھی یہ تحقیق ابتدائی مراحل میں ہے اور یہ بھی دیکھنا ہوگا کہ نرگس سے اخذ کردہ یہ الکلائیڈ کہیں صحت مند خلیات کو تو نقصان نہیں پہنچاتا۔ اگلے مرحلے میں ماہرین اس پھول کے مزید چار الکلائیڈز نکال کر ان کی آزمائش کریں گے۔
|کراچی: انڈس اسپتال کراچی کے ڈاکٹر فرید نے موروثی بیماریوں کی وجہ کزنز کے درمیان شادیوں کو قرار دے دیا۔

خاندان کے اندر کئی نسلوں تک شادیاں جنیاتی بے قاعدگیوں کا اہم سبب ہیں یہ بات انڈس اسپتال کراچی کے پیڈیاٹرک ڈپارٹمنٹ کے سربراہ ڈاکٹر محمد فرید الدین نے پریس کلب میں جنیاتی عارضوں پر پریس کانفرنس سے خطاب میں کہی۔

انھوں نے کہا کہ ورلڈ ریئر ڈیزیز ڈے 28 فروری کو دنیا بھر میں منایا جاتا ہے اس دن کو منانے کا مقصد ایسی بیماریوں کا سبب بننے والے جنیاتی بیماریوں کے بارے میں آگاہی فراہم کرنا ہوتا ہے یہ کم و بیش 100 بیماریوں کا ایک گروپ ہے ان میں سے کچھ پاکستان میں قابل علاج ہیں۔
ان موروثی بیماریوں کی اہم وجہ کزن کے درمیان یا ایک ہی خاندان اور قبیلے  کے اندر کئی نسلوں تک ہونے والی شادیاں ہیں ضروری ہے کہ شادی سے قبل جینیاتی ٹیسٹ ضرور کرائے جائیں، 2013 سے اب تک پاکستان میں 350 کیس تشخیص ہو چکے ہیں لیکن صرف 10 فیصد کو علاج کی سہولت حاصل ہو سکی ہے باقی مریض علاج کا انتظار کررہے ہیں۔
|اسلام آباد: پاکستان کے ضلع موسیٰ خیل میں پانچ بچے خسرہ کی وجہ سے موت کے شکار ہوئے ہیں اور اس تناظر میں تازہ خبر یہ ہے کہ ملک میں یہ مرض تیزی سے بڑھ رہا جس سے اس بیماری کے انتظامات اور ویکسی نیشن پر کئی سوالیہ نشانات اٹھ کھڑے ہوئے ہیں۔

عالمی ادارہ صحت (ڈبلیو ایچ او) کے مطابق سال 2016 سے پاکستان میں خسرہ کے رپورٹ شدہ کیسز میں مسلسل اضافہ ہورہا ہے جس سے پاکستان میں اس مرض کی سنگین موجودگی ظاہر ہوئی ہے۔ اعداد و شمار سے معلوم ہوا ہے کہ پورے خطے کے مقابلے میں پاکستان میں خسرہ کے واقعات زیادہ رونما ہورہے ہیں بلکہ 2017 کے مقابلے میں مریضوں کی تعداد میں 100 فیصد اضافہ ہوا ہے۔

میزلز ریبیولا بلیٹن کی تازہ اشاعت میں کہا گیا ہے کہ 2016 میں پاکستان میں خسرہ کے 2,845 واقعات رپورٹ ہوئے جبکہ 2017 میں ان کی تعداد 6,494 سے تجاوز کرچکی تھی۔  2017 کی یکم جنوری سے 31 دسمبر تک 10,540 کیسز لیبارٹری میں بھیجے گئے جن میں سے 6,494 نمونوں میں خسرہ کی تصدیق ہوئی۔
ڈبلیو ایچ او رپورٹ کے مطابق اگرچہ تمام کیسز تجربہ گاہوں میں ٹیسٹ کیے گئے تھے لیکن ان میں سے ایک کا بھی بعد میں جائزہ نہیں لیا گیا اور نہ کوئی منظم منصوبہ بندی کی گئی۔ اسی سال پورے ملک میں ریبیولا کے 367 کیس بھی رونما ہوئے۔ دوسری جانب جنگ زدہ افغانستان میں اسی عرصے میں 2321 مریضوں کا جائزہ لیا گیا تو 1,511 میں خسرہ کی تصدیق ہوئی۔

سال 2016 میں پاکستان میں 5,871 مریضوں کو ٹیسٹ کیا گیا تو ان میں سے 2,845 میں مرض کی تصدیق ہوئی۔ حکومتی منصوبے کے تحت 9 سے 15 ماہ تک کے بچوں کو خسرہ کی ویکسین پلانا لازمی ہے تاہم ویکسی نائزیشن کے توسیعی پروگرام (ای پی آئی) کے تحت اس میں شدید ناکامی دیکھی گئی ہے۔ پاکستانی ماہرین نہ صرف خسرہ کی وبا کو روکنے میں ناکام رہے بلکہ پھوٹ پڑنے کے بعد انہوں نے اس کی کوئی روک تھام نہیں کی۔

گزشتہ برس صحت اور بہبود آبادی کے ایک فورم کی صدارت وفاقی وزیر صحت سائرہ افضل تارڑ نے کی اور خسرہ کا نوٹس لیا تھا۔ انہوں نے متاثرہ علاقوں میں خسرہ کے خلاف ویکسین مہم پر بھی رضامندی ظاہر کی تھی جو اپریل 2017 میں ہونا تھی اور پورے پاکستان میں اکتوبر 2018 میں ملک گیر ویکسی نیشن شروع کرنے کا عندیہ بھی دیا گیا تھا۔ علاوہ ازیں صوبوں کے درمیان باہمی رابطوں کی حکمتِ عملی بھی طے کی گئی تھی۔

تاہم صحت کے دیگر ماہرین کا اصرار ہے کہ پورے ملک میں خسرہ کے خلاف مہم 2016 کے نصف اور 2017 کی پہلی سہ ماہی میں کی جانی چاہیے تھی تاہم سوائے پنجاب کے بقیہ تمام صوبوں کے درمیان ناقص انتظامات سے یہ ممکن نہ ہوسکا۔

عالمی ادارہ صحت کے مطابق خسرہ کی روک تھام کےلیے ضروری ہے کہ مخصوص عمروں کی 95 فیصد آبادی کو ویکسین پلائی جائے، یہاں تک کہ 80 فیصد آبادی کو احاطہ ویکسین میں لانے کے بعد بھی خسرہ کا خطرہ سر اٹھاسکتا ہے۔ ان میں سے پنجاب اور آزاد جموں و کشمیر کو چھوڑ کر باقی تمام صوبوں نے صرف 50 فیصد ویکسی نیشن کا ہدف حاصل کیا ہے۔
|لندن: ماہرین کے مطابق انسان ایک سماجی حیوان ہے اور دیگر انسانوں سے روابط بڑھانے کے عمل سے کئی طرح کے طبی، نفسیاتی اور جسمانی فوائد حاصل ہوتے ہیں۔ اس کے برخلاف تنہائی اور اکیلا پن کئی امراض کو جنم دیتا ہے جن میں ڈپریشن سے لے کر امراض قلب تک شامل ہیں۔

ماہرِ نفسیات سوسن پنکر کہتی ہیں کہ جب ہم کسی شناسا سے ملاقات کرتے ہیں تو اس کا اثر ویکسین جیسا ہوتا ہے کیونکہ دماغ ایسے نیورو ٹرانسمیٹرز خارج کرتا ہے جو دباؤ اور ڈپریشن کو ختم کرتے ہیں۔ مصافحہ کرنے اور تالی مارنے سے بھی دماغ آکسی ٹوسن خارج کرتا ہے۔ انسان کا دوسرے انسان پر اعتماد بڑھتا ہے اور یوں اس کے حوصلے میں اضافہ ہوتا ہے۔

اسی حوالے سے ایک سال قبل کیے گئے سروے سے معلوم ہوا تھا کہ شوہر اور بیوی اگر ایک دوسرے کا خیال رکھیں تو اس سے ایک دوسرے کے جسمانی درد میں کمی واقع ہوتی ہے۔  علاوہ ازیں کینسر کے مریضوں پر کی گئی ایک تحقیق سے یہ بات سامنے آئی ہے کہ دوست اور اہل خانہ اگر تعاون کریں تو اس سے کیموتھراپی کو برداشت کرنے کی صلاحیت اور دماغی قوت میں اضافہ ہوتا ہے۔
اس خبر کو بھی پڑھیں: تنہائی آپ کو شوگر کا مریض بناسکتی ہے

اسی طرح معاشرے میں دوسروں سے میل ملاپ بڑھانے سے یادداشت بہتر ہوتی ہے اور دوستوں میں گزارے گئے وقت کا عین اثر وہی ہوتا ہے جو کسی درد کش دوا (پین کلر) کا ہوتا ہے۔

یونیورسٹی آف کیلی فورنیا برکلے کے پروفیسر میتھیو لائبرمین کہتے ہیں کہ اگر آپ کسی کو کوئی بات سمجھائیں تو یہ اس سے کہیں بہتر ہوتا ہے کہ آپ کوئی بات کسی ٹیسٹ یا امتحان سے سیکھیں۔ ڈاکٹر میتھیو کے مطابق جب سماجی دماغ جاگتا ہے تو انسان بہتر طور پر سیکھتا اور عمل کرتا ہے۔

اس خبر کو بھی پڑھیں: سوشل میڈیا کا بڑھتا رجحان نوجوانوں کی سماجی تنہائی کا سبب

گزشتہ سال ایک اور رپورٹ میں کہا گیا تھا کہ اچھی اور گہری دوستی دماغی صلاحیت کو متاثر ہونے سے روکتی ہے۔ شکاگو میں واقع نارتھ ویسٹرن یونیورسٹی کے نیورولوجی اور الزائیمر سینٹر کے ماہرین نے ایسے بزرگ افراد کا سروے کیا جن کی عمریں 80 برس کے قریب تھیں۔ ان میں ماہرین نے ایک اہم بات نوٹ کی کہ وہ بہت سے دوست رکھتے تھے اور ان سے گہرا لگاؤ رکھتے تھے۔

اس طرح ماہرین نے سماجی روابط، ہنسی مذاق اور بات چیت کو زندگی کا ایک لازمی جزو قرار دیا ہے اور یہ عمل صحت کےلیے مفید ہے۔ اس کے برعکس تنہائی انسانی صحت کےلیے انتہائی مضر ہے جو انسان میں ڈپریشن، بلند فشار خون، امراض قلب، مایوسی اور کئی طرح کے نفسیاتی امراض پیدا کرنے کا سبب بن سکتی ہے۔
|ہماری سبھی خواتین یہ چاہتی ہیں کہ ان کا گھر ہمیشہ صاف ستھرا، روشن  اور چمک دار دکھائی دے۔ لیکن اگر گھر کی چھوٹی چھوٹی  اور مختلف چیزوں میں داغ  دھبے نمایاں ہونے لگیں تو وہ اپنے آپ کو بھی دیکھنے میں بدنما لگتی ہیں اور دوسرے لوگ یا آپ کے ہاں آنے والے مہمان بھی انہیں اچھی نظروں سے نہیں دیکھتے، کیوں کہ اس سے آپ کا بدسلیقہ پن یا پھوہڑ پن نمایاں ہوتا ہے۔

اکثر خواتین ان باتوں سے پریشان رہتی ہیں کہ ان داغ دھبوں کو کس طرح صاف کیا جائے۔ اس کے لیے  ہم آپ کو کچھ مفید اور کار آمد ٹوٹکے بتارہے ہیں:

٭ گھر میں لگے ہوا شیشہ یا شیشے سے تیار کردہ چیزیں صاف کرنے کے لیے:
شیشے کی میزیں اور کرسیاں ہر گھر میں ہی موجود ہوتی ہیں، لیکن ان شیشوں کو صاف اور چمک دار کرنا بھی ایک مشکل کام ہے جس کے لیے آپ کو درج ذیل چیزیں لینی ہیں: الکوحل ایک کپ، پانی ایک کپ اور سرکہ ایک کھانے کا چمچہ۔ پھر ان تینوں چیزوں کو آپس میں ملا کر اسپرے بوتل میں ڈال لیں۔ اس مکسچر سے شیشے صاف کریں۔ شیشے ایسے چمکیں گے جیسے بالکل نئے ہوں۔

٭ٹی وی اسکرین کی صفائی کے لیے:  ٹی وی اور کمپیوٹر کی اسکرین پر اکثر مٹی کی تہہ جم جاتی ہے جو بہت مشکل سے صاف ہوتی ہے۔  اسے صاف کرنے کے لیے فیبرک سافنر(FABRIC SOFTNER ) کااستعمال بہترین ہوتا ہے۔ فیبرک سافنر ویسے تو مارکیٹ میں بہ آسانی دست یاب ہوتے ہیں،  لیکن آپ انھیں گھر پر بھی تیا ر کیا جا سکتا ہے۔ اس کے لیے بیکنگ سوڈا ایک کپ ، گرم پانی دو کپ ، پھر ان دونوں چیزوں کو اچھی طرح مکس کرلیں۔  جب دونوں یک جان ہوجائیں تو اس میں آہستہ آہستہ کرکے دو کھانے کے چمچے سرکہ ڈالتی جائیں۔ اب اس تیار فیبرک سافٹر کو کسی بوتل میں بھرلیں۔ اب جب بھی ٹی وی اسکرین یا کمپیوٹر اسکرین  کی صفائی کرنی ہو تو اس فیبرک  کو کسی کپڑے  پر لگائیں اور اس کی مدد سے اسکرین کی صفائی کریں۔

٭کھڑکیوں کی اندرونی صفائی کے لیے:   کھڑکیوں کی صفائی کا مرحلہ بھی خواتین کے لیے ایک مشکل ترین کام ہے۔ کھڑکیوں کو اوپر سے تو آسانی سے صاف کرلیا جاتا ہے لیکن ان کے اندر والے کونوں کی صفائی کرنا مشکل ہوجاتا ہے۔ اس کے لیے آسان طریقہ یہی ہے کہ پینٹ پرش کا انتخاب کریں اور اس سے کھڑکیوں کی اچھی طرح صفائی کرلیں۔

٭ہاتھوں کو نرم و ملائم بنانے کے لیے:  ہاتھوں کو نرم بنانے کے لیے پہلے تو  رات کو کسی اچھے صابن سے ہاتھ دھوئیں پھر اس پر پیٹرولیم جیلی لگائیں اور دستانے  یعنی گلوز پہن لیں۔ صبح تک ہاتھ نرم و ملائم ہوجائیں گے۔ آپ اپنے پیروں کے لیے یہی نسخہ آزماسکتی ہیں۔
|کائنات کی خوب صورتی قدرت کے حسین، دل کش اور دیدہ زیب نظاروں میں پنہاں ہے۔

رنگ برنگے پھول جہاں طبیعت کو طمانیت کی فرحت انگیز خوش بو بخشتے ہیں، وہیں ان میں انسان کے لیے بے شمار فوائد وثمرات بھی پائے جاتے ہیں۔ ہماری اس دنیا میں  مختلف رنگوں کے خوب صورت ترو تازہ پھول پائے جاتے ہیں، خاص طور مصر، نیدر لینڈ اور یونان میں پھولوں کو پرفیوم کے لیے استعمال کرنے کے ساتھ ساتھ بہت سی جلدی پروڈکٹس میں ان کا خوب استعمال کیا جاتا ہے، تاکہ آپ کی جلد قدرتی ترو تازگی کے ساتھ ساتھ نرم بھی رہے اور خوب صورت و پر کشش بھی۔

تمام کاسمیٹکس مصنوعات میں پھولوں کو بہ طور عرق استعمال کیا جاتا ہے۔ پھولوں کی خوش بو کا استعمال انسانی دماغ کو ہر قسم کی ٹینشن سے دور رکھتا ہے۔ کچھ مختلف قسم کے ہوم فلاورز کو آپ اپنی روزمرہ کی روٹین میں استعمال کرسکتی ہیں اور اس سے لطف اندوز ہوسکتی ہیں۔ ذیل میں اس حوالے سے بات کی جارہی ہے:
٭چنبیلی:

چنبیلی سفید رنگ کی پنکھڑیوں پر مشتمل ایک نہایت خوش بو دار، خوب صورت اور حسین پھول ہے۔ اس پھول سے نکالا جانے والا تیل بہت سے قیمتی وٹامنز پر مشتمل ہوتا ہے۔ چنبیلی سے تیار کردہ بہت سی پروڈکٹس جلد کے کیل مہاسوں کو ختم کرنے میں مددگار ثابت ہوتی ہیں۔ اس کے علاوہ چینبلی کے تیل کا مساج ٹینشن اور اداسی کو دور کرتا ہے۔

٭ لیونڈر فلاور:

لیونڈر فلاور کو اردو میں حزام کہتے ہیں۔ یہ کاسمیٹکس میں استعمال ہونے والا بہترین خوش بودار پھول ہے۔ اس پھول سے بنایا جانے والا تیل  انسانی تھکن اور ٹینشن کو دور کرتا ہے اور اس کے سر میں مساج سے نیند بھی بہتر آتی ہے۔ اسے انسان دوست پھول کہا جاتا ہے۔

 ٭جی رینیم:

جی رینیم مخصوص قسم کے باغوں میں پایا جانے والا وہ منفرد پھول ہے جو اینٹی سیپٹک خصوصیات کا مالک ہوتا ہے اور جلد پر پائے جانے والے بیکٹیریا کو ختم کرتا ہے۔ اس کے علاوہ جی رینیم اسکن کی الرجی بھی ختم کرتا ہے اور یہ جلد پر موجود داغ دھبوں کو ختم کرنے میں بھی مددگار ثابت ہوتا ہے۔ اس پھول کو ہم اینٹی ایلرجی بھی کہتے ہیں۔

٭گلاب:

گلاب کا پھول کئی اقسام پر مشتمل ہوتا اور یہ ہر گھر اور ہر پارک میں بہ آسانی دست یاب ہوتا ہے۔ گلاب کے پھول میں وٹامن ای کثیر مقدار میں پایا جاتا ہے۔ اس کے علاوہ گلاب کا عرق جلد کے روکھے پن کو ختم کرتا ہے، بند مساموں کو کھولنے میں مددگار ثابت ہوتا ہے۔ مزید یہ کہ اس کے علاوہ مختلف قسم کے فیس پیک اور کریموں میں بھی اس کا کثرت سے استعمال کیا جاتا ہے۔ آج کل گلاب کے پھولوں کا فیشل کافی حد تک مقبول ہے جسے ہماری خواتین بڑے شوق سے کراتی ہیں جس سے چہرہ گلاب کی طرح نکھر جاتا ہے۔

اس کے فیشل کی ایک ترکیب یہ ہے:

گلاب فیس پیک

گلاب کی پتیاں: دو چمچے (پاوڈر)

ہلدی: ایک چٹکی

نیم کی پتیاں (پاوڈر) ایک چمچہ

ان تما اشیاء کو یک جان کرلیں اور کسی شیشے کی بوتل میں محفوظ کرلیں۔ پھر روزانہ کی بنیاد پر اس فیس پیک سے جلد پر ہلکا ہلکا مساج کریں جس سے جلد پر موجود تمام داغ دھبوں سے فوری نجات مل جائے گی۔ اس کے علاوہ یہ فیس پیک جلد کے مسائل کے حل کے ساتھ ساتھ جلد کو ملائمت اور تازگی بھی بخشتا ہے۔

٭روز میری:

روز میری آئل خصوصاً بالوں کی مصنوعات میں استعمال کیا جاتا ہے۔ روز میری کا تیل بالوں میں موجود سکری کو ختم کرتا ہے۔ اس کے علاوہ روز میری کے تیل کا استعمال ہمارے مسلز یعنی عضلات (پٹھوں) کو پرسکون رکھتا ہے اور ٹینشن یعنی دماغی اور ذہنی دباؤ سے بھی نجات دلاتا ہے۔

٭ سورج مکھی کا پھول:

سورج مکھی کا تیل وٹامن ای کا خزانہ ہے۔ سورج مکھی کا تیل جلد کو جھریوں سے نجات دیتا ہے۔ اس کے علاوہ اس کا تیل کھانے میں بھی استعمال ہوتا ہے جو عام تیل کی نسبت زیادہ فائدے مند ہوتا ہے۔

٭گیندے کا پھول:

گیندے کے پھول کو زیادہ تر لوشنز میں استعمال کیا جاتا ہے۔ اس کے علاوہ اس کے پھول کا استعمال اکثر و بیش تر بیوٹی پروڈکٹس میں کیا جاتا ہے۔ گیندے کے پھول کے عرق کو خشک جلد کے لیے انتہائی موثر قرار دیا جاتا ہے۔

٭ایلڈ فلاور:

ایلڈ فلاور بھی گلاب کے پھول کی طرح ہر جگہ با آسانی دست یاب ہوتا ہے۔ ایلڈ فلاور مختلف کریموں اور لوشن میں استعمال کیا جاتا ہے۔ گلاب کے فیس پیک کی طرح اس کا بھی فیس پیک تیار کیا جاتا ہے  جو جلد کو تمام بیرونی اثرات سے پاک اور محفوظ رکھتا ہے۔ اس کے لیے یہ کریں کہ ایک کپ ایلڈر فلاور کی پتیاں لیں اور اس میں ایک چمچہ بادام کا تیل ڈال کر گرم کریں۔ حل ہوجانے پر ٹھنڈا کر کے کسی شیشے کے بوتل میں محفوظ کرلیں۔

ایلڈر فلاور کے ماسک کے استعمال سے جلد کے کھلے مسامات بند ہو جاتے ہیں اور یہ جلد کو تمام بیرونی اثرات سے پاک اور محفوظ رکھتے ہیں۔ ان قدرتی اشیا کو استعمال میں لائیں اور بازاری مصنوعات سے دور رہیں، تاکہ آپ پرسکون بھی رہیں۔
|ہمارے ملک میں چھاتی کے سرطان کی شرح میں روز بہ روز اضافہ ہوتا جارہا ہے تاہم کچھ معلومات ہونے کے وجہ سے اس مرض سے بچاؤ ممکن ہے۔

ایک تحقیق کے مطابق ایشیائی ملکوں میں جس شہر میں چھاتی کے سرطان کی شرح سب سے بلند ہے، وہ کراچی ہے۔ ویسے تو اس شہر میں تعلیم یافتہ اور باخبر خواتین کی تعداد دیگر شہروں کے مقابلے میں زیادہ ہے، لیکن افسوس کہ وہ چھاتی کے سرطان کے متعلق اتنی باخبر نہیں ہیں جتنا انھیں ہونا چاہیے۔

یہ ایسا مہلک مرض ہے جس سے آگہی کے باعث ہی محفوظ رہا جاسکتا ہے، مگر مرض سے متعلق آگہی کا نہ ہونا، بے احتیاطی، شرم اور دیگر عناصر کے باعث خواتین کی اکثریت جانتے بوجھتے بھی اس موضوع پر نہ تو معلومات حاصل کرتی ہے اور نہ اس حوالے سے کوئی احتیاط برتتی ہے جس کے باعث ان میں بروقت مرض کی تشخیص نہیں ہو پاتی، حالاں کہ اگر ابتدائی مرحلے میں اس کی تشخیص ہوجائے تو مرض کو بڑھنے سے روکا جاسکتا ہے۔
موجودہ دور میں ہمارا میڈیا ہر موضوع پر معلومات اور آگہی فراہم کرتا رہتا ہے۔ چھاتی کے سرطان کے حوالے سے بھی معلومات فراہم کی جاتی ہے۔ ٹی وی چینلز بھی حقائق پر مبنی معلومات فراہم کی جاتی ہے۔ بس ہماری خواتین کو اس جانب توجہ مرکوز کرنے کی ضرورت ہے۔ انہیں چاہیے کہ اس سلسلے میں از خود بھی اس بات کا پتا لگاتی رہیں کہ کہیں ان کی چھاتی میں کوئی گلٹی یا رسولی تو نہیں، کوئی گانٹھ تو محسوس نہیں ہورہی یا یہ کہ کچھ بڑھ تو نہیں رہی۔

ایسا شبہہ محسوس کرتے ہی فوراً ڈاکٹر سے رجوع کریں اور میمو گرافی کرواکر تسلی کرلیں۔ اپنے روزمرہ اطوار زندگی پر ایک طائرانہ نظر دوڑائیں اور غور کریں کہ کیا اس میں ایسے عوامل شامل تو نہیں جو چھاتی کے سرطان کا سبب بن سکیں۔ اس میں رسک فیکٹر اہم ترین ہے، مثلاً آپ کی خوراک، وزن ، جسمانی مشقت میں کمی وغیرہ۔

اگر آپ کے خاندان میں چھاتی کے کینسر کا مرض موجود ہے تو خصوصی طور پر اور بہ صورت دیگر عمومی طور پر چھاتی کا معائنہ ہر چھے ماہ میں ضرور کروائیں اور ممکن ہو تو چھاتی کے لیے کیا جانے والا خاص ایکسرے میمو گرام بھی سال میں ایک مرتبہ ضرور کروالیا جائے تو بہت مفید ہوگا۔

اس کے علاوہ وہ پڑھی لکھی خواتین ہیں جو اس مرض سے آگہی رکھتی ہیں، انہیں چاہیے کہ وہ لازمی اپنے حلقہ احباب ، آس پڑوس اور ملنے جلنے والیوں کو معلومات اور احتیاط فراہم کریں، خاص طور پر ان خواتین کو جن کی رسائی اخبارات، ٹی وی تک نہیں یا جو لکھنا پڑھنا نہیں جانتیں اور غریب بھی ہیں، کیوں کہ اس مرض کے بارے میں آگہی کے باعث بہت سے کیسز ابتدائی مرحلے پر ہی تشخیص ہوسکیں گے اور اگر ابتدائی مراحل پر مرض تشخیص ہوجائے تو اس کا سوفی صد کام یاب علاج ممکن ہے۔

اگر آپ کے عزیز و اقارب میں سے کسی کو چھاتی کا کینسر ہے تو اپنی میمو گرافی کروانے کے علاوہ اپنی خوراک اور طرز زندگی میں بھی تبدیلی لائیں۔ ماہرین بتاتے ہیں کہ جو خواتین خوراک میں چربی کا استعمال کم کرتی ہیں، پھل اور سبزیاں خصوصاً ریشے دار پھل اور سبزیاں زیادہ کھاتی ہیں اور باقاعدگی سے ورزش کرتی ہیں، ان میں سرطان کے خطرات کم ہوتے ہیں۔ ایک امریکی تحقیق کے مطابق جو خواتین بند گوبھی، پالک اور دیگر سبز پتوں والی سبزیاں زیادہ استعمال کرتی ہیں، وہ ان خواتین کی نسبت جو یہ سبزیاں استعمال نہیں کرتیں یا بہت کم کرتی ہیں چھاتی کے کینسر سے بچنے میں زیادہ کام یاب دیکھی گئی ہیں۔ لہٰذا فوراً ان سبزیوں کا استعمال شروع کردیں۔

ماہرین کا یہ بھی کہنا ہے کہ سبزی خوری کے ذریعے 60 فی صد تک چھاتی کے سرطان سے بچاؤ ہوسکتا ہے۔ بروکلی، گوبھی اور بندگوبھی کے علاوہ سبز پھلیاں، مغزیات اور اناج کا استعمال بھی چھاتی کے سرطان سے بچاؤ میں معاون ہوسکتا ہے۔ پھلوں کا استعمال بھی مفید ہوتا ہے۔ اس کا سبب یہ ہے کہ ان اشیاء میں حیاتین، ریشوں اور معدنی نمکیات کا تناسب زیادہ ہوتا ہے جو سرطان کو اکھاڑ پھینکنے کی صلاحیت کے حامل ہوتے ہیں۔

چھاتی کے سرطان سے بچنے کے لیے ماہرین خواتین کو سبز پتوں والی ترکاریاں زیادہ استعمال کرنے کا مشورہ دیتے ہیں جیسے کہ پالک اور اس کی فیملی کے تمام ساگ اور سبزیاں جیسے مولی، گاجر ، چقندر، شلجم ، ٹماٹر ، توری اور لوکی وغیرہ کا استعمال کریں۔ ان میں وافر مقدار میں جسم میں قوت مدافعت پیدا کرنے والے اجزا پائے جاتے ہیں۔

ماہرین کا کہنا ہے کہ لہسن اور پیاز خون صاف کرتی ہے اور جسم سے بیماریوں کو بھگاتی ہے۔ ٹماٹر میں وٹامن اے ، بی اور سی کے علاوہ وٹامن ڈی بھی ہوتا ہے۔ اس کے علاوہ فولاد، کیلشیم اور تانبا، گندھک اور معدنی نمکیات کا بھی ذخیرہ ہوتا ہے۔ اس کا استعمال نہایت مفید اور صحت بخش ہے۔ آلو اگر چھلکے سمیت کھایا جائے تو اس کے چھلکے میں موجود کلوروجیک ایسڈ کینسر جیسی بیماری کے خلاف جسم میں قوت مدافعت پیدا کرتا ہے۔

سبزیوں کے علاوہ چاکلیٹ کی ایک قسم ڈارک چاکلیٹ کھاکر بھی بریسٹ کینسر کے خلاف جنگ لڑی جاسکتی ہے۔ ایسا ہم نہیں کہہ رہے بلکہ واشنگٹن کی جارج یونیورسٹی میں کی جانے والی ایک تحقیق کے شرکاء کا کہنا ہے کہ کوکو کی پھلیوں یا بیجوں میں ایسی پروٹین پائی جاتی ہے جو سرطان کے سیلز کو منقسم ہونے یا پھیلنے سے روکتی ہے۔ تحقیق کرنے والوں کا کہنا ہے کہ انھیں چاکلیٹ کے اصل جزو کوکو میں پروٹینز کی ایک مقدار نظر آئی جو باہمی طور پر بریسٹ کینسر کے خلیوں کے سامنے دیوار بن کر کھڑی ہوجاتی ہے۔

ماہرین کا یہ بھی کہنا ہے کہ اس کا مطلب یہ بھی نہیں ہے کہ خواتین اسے زیادہ سے زیادہ چاکلیٹ کھانے کو بنیاد بنالیں، کیوںکہ اس طرح انھیں دیگر عوارض بھی لاحق ہوسکتے ہیں۔ اعتدال میں رہتے ہوئے دیگر اجزا کے ساتھ ساتھ چاکلیٹ کا استعمال بھی دوا سمجھ کر کریں۔ بریسٹ کینسر کی بہت سی وجوہ ہوسکتی ہیں تاہم کچھ ماہرین کا مشاہدہ ہے کہ ابتدائی زندگی میں استعمال ہونے والی خوراک آئندہ زندگی میں خواتین میں بیماریوں کا سبب بن سکتی ہے۔

مشاہدے سے یہ بھی پتا چلا ہے کہ چھاتی کا سرطان خواتین کو ابتدائی برسوں سے ہی جکڑنا شروع کردیتا ہے لہٰذا انھیں کھانے پینے کی عادات سے اس دوران اسے قابو میں رکھنا چاہیے، تاکہ اس مرض کے خطرات کو کم کیا جاسکے۔

امریکی محققین کے مطابق چھوٹی بچیاں جو متواتر فرنچ فرائز کھانے کی عادی ہوتی ہیں، بلوغت میں داخل ہونے کے بعد چھاتی کے سرطان کے خطرات سے دوچار ہوسکتی ہیں جب کہ ہر ہفتے محض ایک مرتبہ اضافی فرائز کھانے سے چھاتی کے سرطان کے خطرات 27 فی صد تک بڑھ سکتے ہیں لہٰذا اگر بچیاں فرنچ فرائز کی عادی ہیں تو ان کی اس عادت کو ترک کروادیں۔

اپنی زندگی میں سبزیوں، پھلوں ، اناج اور میووں کا استعمال بڑھا دیں، اور کچھ نہیں تو کم از کم سبزیوں کی مقدار ضرور دگنی کردیں۔ سبزیوں اور پھلوں میں صحت کے خزانوں کے ساتھ ساتھ حسن کا خزانہ بھی پوشیدہ ہے۔ سبزیاں ہمارے بال، ناخن، جلد اور ہڈیوں کی نشوونما نہ صرف کرتی ہیں، بلکہ جسم میں قوت مدافعت پیدا کرکے ہمیں بیماریوں سے بھی بچاتی ہیں۔
|کراچی: لائسوسومل اسٹوریج ڈس آرڈرز (LSD)کی کور کمیٹی اور ماہرین کے پینل نے صدرِ پاکستان، وزیرِ اعظم، گورنرز، صوبائی وزرائے  اعلٰی اور وزرائے صحت سے  ایل ایس ڈی کے شکار مریضوں کے علاج کیلیے مالی معاونت کی اپیل کی ہے تاکہ وہ بھی صحت مند زندگی گزار سکیں۔

لائسو سومل اسٹوریج ڈس آرڈرز  (LSD) کے موضوع پر معلوماتی سیمینار کراچی کے موون پک ہوٹل میں نیشنل انسٹیٹیوٹ آف بلڈ  ڈیزیزز کے زیرِ اہتمام منعقد کیا گیا ایل ایس ڈی کی کور کمیٹی، بچوں کے علاج کے ضلعی ماہرین ، ایل ایس ڈی کے مریض اور ان کے والدین نے شرکت کی اور تبادلہ خیال کیا مقررین میں ڈاکٹر ہانیہ اکبر راؤ، میگ جین اسپتال اسلام آباد، پروفیسر ہما ارشد چیمہ پروفیسر اینڈ ہیڈ آف پیڈیاٹریکس چلڈرن اسپتال لاہور، جنرل سلمان علی پرنسپل فضائیہ اسپتال راولپنڈی ، پروفیسر عائشہ مہناز  اور این آئی بی ڈی کے سربراہ پروفیسر طاہر شمسی شامل تھے۔

طبی ماہرین کے پینل نے سیمینار میں حکومت سے مطالبہ کیا کہ وہ اپنا کردار ادا کرتے ہوئے مریضوں کی زندگیوں کو بہتر بنانے کیلیے اسکریننگ، بروقت اور درست تشخیص، مناسب انزائم تھراپی اور بحالی کیلیے سہولیات فراہم کرے حکومت کو مریض بچوں کے علاج کیلیے انزائم تھراپی کی دستیابی بھی یقینی بنانی ہوگی تاکہ وہ علاج کے بعد ایک صحت مند زندگی گزار سکیں۔
ممتاز ہیماٹولوجسٹ پروفیسر طاہر شمسی نے کہا کہ حکومت کو نمایاں کردار ادا کرنے کی ضرورت ہے ایل ایس ڈی کے شکار مریضوں کے اہل خانہ ملک بھر میں حکومت سے اپنے بچوں کے علاج کے لیے رابطہ کررہے ہیں تاکہ وہ ایک صحت مند زندگی گزارنے کے قابل ہوسکیں پاکستان میں حکومت کی جانب سے اسکریننگ، بروقت اور درست تشخیص ، مناسب انزائم تھراپی اور بحالی کیلیے سہولیات کی فراہمی کی ضرورت ہے۔

زچگی کے دوران ایل ایس ڈی کی تشخیص کے مراکز کے قیام کی ضرورت ہے تاکہ ایسے مریضوں کا قبل از پیدائش پتہ لگ سکے ان بیماریوں کے مریضوں کی قلیل تعدا د ہونے کے باعث حکومت کو فوری طور پر ان کے مفت علاج کی منصوبہ بندی کرنی چاہیے مقررین نے حکومت سے لائسوسومل اسٹوریج ڈس آرڈرز (LSD) کے مریضوں کیلیے پالیسی کی تشکیل کی ضرورت پر زور دیا۔

انزائم تھراپی پر مشتمل علاج پاکستان میں مریضوں کی اکثریت کی استطاعت سے باہر ہے لائسوسومل اسٹوریج ڈس آرڈرز (LSD) کے مریض ان بیماریوں کے باعث پیش آنے والی آزمائشوں سے نمٹتے ہوئے غیر معمولی حوصلے، صبر اور وقار کا مظاہرہ کرتے ہیں مقررین نے ایسے مریضوں کے ساتھ تعاون کیلیے حکومت پاکستان کو ایک خصوصی فنڈ مختص کرنے کا مشورہ دیا ماہرین نے مزید کہا، ان مریضوں کی بیت المال سے مالی امداد اور ایک آرفن ڈرگ پالیسی کی بھی ضرورت ہے۔

لائسوسومل اسٹوریج ڈس آرڈرز (LSD) جینیاتی عارضوں کا ایک گروپ ہے یہ انسانی جسم میں مخصوص فضلوں کی مصنوعات کو توڑنے کیلیے درکار انزائم میں خرابی کے باعث لاحق ہوتی ہیں یہ عمل خلیات کے عام فعل میں دخل اندازی کا سبب بن جاتا ہے جس کا نتیجہ جگر اور تلی کے غیر معمولی بڑھ جانے، خون کی بار بار منتقلی، ہڈیوں کی ساخت میں تبدیلی اور سینے کی بیماریوں کی صورت میں نکلتا ہے۔

تشخیص مریض کی عمر اور ایل ایس ڈی کی قسم اور شدت کے مطابق مختلف ہوسکتی ہے زیادہ تر بچوں میں ایک سال کی عمر کے اندر اندر تشخیص ممکن ہے لاعلمی کے باعث تشخیص میں عموماً تاخیر ہوتی ہے اور متاثرہ بچے کم عمری میں ہی موت کا شکار ہوجاتے ہیں ایل ایس ڈی کی تشخیص ماضی میں ایک مشکل عمل تھا کیونکہ نمونے امریکا، برطانیہ، جرمنی، آسٹریلیا اور انڈیا بھیجنے پڑتے تھے فی ٹیسٹ خرچہ کم از کم 12 سے 15 ہزار روپے تھا اور رپورٹ میں 4 ماہ کا عرصہ درکار ہوتا تھا۔

اب ایل ایس ڈی کے لیبارٹری ٹیسٹ صنوفی جنزائم کی جانب سے بغیر کسی اخراجات کے فراہم کی جارہی ہے اس ادارے کا شمار ایل ایس ڈی کے علاج کے لیے صف اول میں کیا جاتا ہے۔

ایک اندازے کے مطابق پاکستان میں ایل ایس ڈی کے قابل علاج نئے مریضوں کی سالانہ تعداد 100سے زائد ہے چلڈرن اسپتال لاہور میں اندراجات کے مطابق ایل ایس ڈی کے مختلف عوارض کے قابلِ علاج مریضوں کی تعداد 350 سے زائد ہے اس میں زیادہ تعداد گوچے (Gaucher) اور ایم پی ایس ون کے مریضوں کی ہے پچھلے سال کے دوران 30 کے قریب مریض زندگی سے محروم ہوچکے ہیں۔

صرف کراچی میں 50 سے زائد مریضوں میں ایل ایس ڈی کی بیماریاں تشخیص ہوئی ہیں اور پچھلے سال کے دوران کراچی میں 7 مریض موت کا شکار ہوچکے ہیں ان بیماریوں کا علاج ایک تکلیف دہ موت کو صحت مند زندگی میں تبدیل کر سکتا ہے لیکن یہ علاج بہت مہنگا ہے ان بیماریوں کے شکار بچوں کو اپنے آپ کو لاحق عارضوں سے لڑنے کے لیے ڈاکٹرز، حکومت، غیر سرکاری تنظیموں، مخیر حضرات، مریضوں کے اپنے خاندان کے افراد ، دوا ساز اداروں اور مریضوں کی امداد کے لیے مصروف عمل تمام متعلقہ اداروں اور انفرادی شخصیات کی جانب سے منظم کوششوں کی ضرورت ہے۔
|پاکستان میں ٹائیفائیڈ کی وبا کا ذمے دار ایک قدرے نئے بیکٹیریا کو ٹھہرایا جارہا ہے جس نے ٹائیفائیڈ میں استعمال ہونے والی ہر دوا کو بے اثر کردیا تھا۔ اسے دواؤں سے مزاحم ایک نئے ’سپربگ‘ کی فہرست میں شامل کیا گیا ہے جس کی روک تھام کے امکانات بہت محدود ہوتے جارہے ہیں۔

پاکستان میں آغاخان اسپتال اور برطانوی ویلکم سینگر انسٹی ٹیوٹ نے مشترکہ تحقیقات کے بعد کہا ہے کہ اس ٹائیفائیڈ بیکٹیریا میں ڈی این اے کا ایک اضافی ٹکڑا لگا ہے جو اسے کئی طرح کی اینٹی بایوٹکس سے مزاحم بنارہا ہے اور اس پر کوئی دوا اثر نہیں کررہی ۔

ماہرین کے مطابق یہ ٹائیفائیڈ سب سے پہلے نومبر2016 میں سندھ کے دوسرے بڑے شہر حیدرآباد میں دیکھا گیا اور یہ اب تک پھیل رہا ہے۔ محققین کے مطابق اب تک اس بیکٹیریا سے بیمار اور مرنے والوں کی تعداد سامنے نہیں آسکی تاہم پاکستانی ذرائع ابلاغ نے اسپتالوں کے حوالے سے خبردی ہے کہ صرف حیدرآباد میں ہی ہرطرح کی اینٹی بیکٹریا دواؤں سے مزاحمت والے مریضوں کی تعداد 800 تھی جنہیں 2016 سے 2017 کے دس ماہ میں نوٹ کیا گیا تھا۔
ماہرین نے یہ پریشان کن خبر بھی دی ہے کہ ٹائیفائیڈ پھیلانے والا یہ بیکٹیریا اب پانچ اہم اینٹی بایوٹکس دواؤں کے خلاف مزاحمت پیدا کرچکا ہے یعنی پانچوں دوائیں اس پر بے کار ہیں اور اس طرح کی نئی اور تبدیل شدہ وبا کو اس سے قبل کبھی نہیں دیکھا گیا تھا۔

سینگر انسٹی ٹیوٹ کی ماہر ایلزبتھ کلیم کا کہنا ہے ہم پہلی مرتبہ ٹائیفائیڈ کی دوا کو بے اثر کرنے والی ایسی وبا کو دیکھ رہے ہیں، اس میں ایک جانب تو سخت جان بیکٹیریا موجود تھا ہی لیکن اس نے مزید ایک قدم آگے بڑھ کر ڈی این اے کا ایک اضافی ٹکڑا حاصل کرکے اپنے جین بڑھائے اور ایک نئی صورت اختیار کرلی ہے۔

ہم جانتے ہیں کہ ٹائیفائیڈ ’ سالمونیلا اینٹریکا سرو ور ٹائفی ‘ بیکٹیریا سے پھیلتا ہے اور متاثرہ پانی اور غذا سے بہت تیزی سے مریضوں کی تعداد بڑھاتا چلاجاتا ہے۔ ابتدائی علامات میں غنودگی، بخار، جسم میں درد، اور سینے پر گلابی دھبے پڑجاتے ہیں جب کہ بسا اوقات یہ جان لیوا بھی ثابت ہوتا ہے۔

2017 میں جب آغا خان سے وابستہ ماہرین نے ٹائیفائیڈ کا یہ روپ دیکھا تو انہوں نے سینگر انسٹی ٹیوٹ سے رابطہ کیا اور ان سے اس کا جینیاتی تجزیہ کرنے کی درخواست کی۔ تفصیلی تجزیے سے معلوم ہوا کہ یہ ایچ 58 قسم ہے جو دواؤں کے اثر کو ختم کرتی ہے۔ مزید تحقیق پر معلوم ہوا کہ ایچ 58 نے ایک اضافی ڈی این اے ٹکڑا حاصل کرلیا ہے جو ہرطرح کی اینٹی بایوٹک کو ناکام بناتا ہے اور علاج کی کوئی راہ نہیں ہوتی۔ اس کے نتائج اب ایک تحقیقی جرنل ایم بایو میں بھی شائع ہوچکے ہیں۔

ویلکم ٹرسٹ سے وابستہ شعبہ ویکسین کے سربراہ چارلی ویلر کہتے ہیں کہ یہ تحقیق ثابت کرتی ہے کہ ٹائیفائیڈ کے علاج کے طریقے تیزی سے ختم ہوتے جارہے ہیں اور اب اس سے بچاؤ کی تدابیر اختیار کرنا ہوں گی۔

عالمی ادارہ برائے صحت (ڈبلیو ایچ او) اور ویکسین سازی کے عالمی الائنس (جی اے وی آئی) نے گزشتہ ماہ ایک نئی ٹائیفائیڈ ویکسین متعارف کرائی ہے اور غریب ممالک تک پہنچانے کے لیے ساڑھے آٹھ کروڑ ڈالر مختص کیے گئے ہیں۔

اس سے قبل تحقیق سے ظاہر ہوا ہے کہ ایچ 58 قسم کا ٹائیفائیڈ 25 سے 30 برس قبل جنوبی ایشیا میں رونما ہوا تھا جس نے 2015 تک پوری دنیا کو اپنی لپیٹ میں لے کر ایک نیا روپ اختیار کرلیا تھا۔
|ڈاکٹر آصف چنڑ
 (ڈسٹرکٹ آفیسر 1122 بہاولپور)

اس وقت کینسرترقی یافتہ ممالک کے ساتھ ساتھ ترقی پذیرممالک میں بھی بڑی تیزی سے پھیل رہا ہے۔ جنوب مشرقی ایشیا میں پاکستان سرفہرست ملک ہے، جہاں خواتین میں چھاتی کے کینسر پائے جاتے ہیں۔کینسر کے حوالے سے اس جامع تحریر سے استفادہ کرتے ہوئے اس موذی مرض کی بروقت تشخیص و علاج اور بچاؤ کے متعلق مفید معلومات سے فائدہ اٹھایا جا سکتا ہے ۔

کینسر لاطینی زبان کے لفظ CRAB (کیکڑا)سے نکلاہے، چونکہ یہ مرض کیکڑے کی طرح انسان کو جکڑ لیتا ہے اور موت کی طرف لے کر جاتا ہے۔ کینسر کا عالمی دن ہر سال 4 فروری کو منایا جاتا ہے۔ اس دن کو منانے کا بنیادی مقصد یہ ہے کہ لوگوں میں اس سے بچاؤ ، تشخیص اور علاج کے شعور کو اجاگر کیا جائے اور کینسر کی وجہ سے پیدا ہونے والی پیچیدگیوں اور اموات کو کم سے کم کیا جاسکے۔ اس سال کینسر کا عالمی دن منانے کا تھیم “We Can. I Can” یعنی ہم اس مرض کو شکست دے سکتے ہیں، میں اس مرض کو شکست دے سکتا ہوں۔
کینسر کیا ہے ؟
کینسر نارمل اور ابنارمل خلیوں کی بے قابو و بے ہنگم بڑھوتری کا نام ہے اس کے علاوہ کینسرکو ٹیومرز Tumorsاور نیوپلازمز(Neoplasms)کانام بھی دیا جاتا ہے۔ کینسر میں خلیوں کی گروتھ بڑی تیزی سے ہوتی ہے اور وہ اپنی حدود سے باہر نکل جاتے ہیں اور ایک عضوسے دوسرے عضا میں شامل ہو جاتے ہیں اس کے ساتھ ساتھ جسم کے ان حصوں میں بھی پہنچ جاتے ہیں جو کہ کینسر کے مرکزی حصے یا عضو سے بہت دور ہوتے ہیں ۔ کینسر کے اس پھیلاؤ کو Metastasis کہتے ہیں اورMetastasis کینسر سے ہونے والی اموات کا بڑا ذریعہ ہیں۔

اقسام
اس وقت مردوں میں عام پائے جانے والے کینسرمیں میں پھیپھڑوں، پروسٹیٹ غدود، بڑی آنت اور مقعد، معدے اور جگر کے کینسر شامل ہیں جب کہ خواتین میں چھاتی، بڑی آنت اور مقعد، پھیپھڑے، معدے اور رحم کے کینسر عام ہیں جبکہ بچوں میں Leukemia یعنی خون کا کینسر عام پایا جاتا ہے۔ ہم کینسر کی 30% اموات کو روک سکتے ہیں اگر ہم رسک فیکٹر، مثال کے طور پر تمباکو، پان و چھالیہ کے استعمال کو کم کر دیں یا بالکل چھوڑ دیں۔

اس کے ساتھ ساتھ جلد اور مستند تشخیص، مناسب علاج اور اچھی خوراک کے ساتھ بھی ہم کینسر پر کافی حد تک قابو پا سکتے ہیں۔ پوری دنیا میں کینسر کی 200 کے قریب اقسام پائی جاتی ہیں اور کینسر کی وجہ سے تقریبا ً 1.4میلین افراد موت کا شکارہورہے ہیں ۔ اس وقت دنیا میں ٹاپ 10 ممالک جن میں کینسر کے ریٹ زیادہ ہیں ان میں ڈنمارک، فرانس، آئرلینڈ، امریکہ، ناروے، بلجیم آسٹریلیا اور کوریا شامل ہیں ۔ کینسر کی بڑی وجوہات میں ہمارے رہن سہن، کھانے پینے کے طور طریقے بہت اہم ہیں۔ جن میں موٹاپا، پھلوں اور سبزیوں کا کم استعمال، کم جسمانی مشقت، تمباکو اور الکوحل کا استعمال، بہت بڑے رسک فیکٹرز ہیں جو کہ کینسر کی اموات کا 22% ہے۔ اس کے علاوہ کالا یرقان اور وائرل انفیکشن 20% کینسر کی اموات کا موجب ہیں۔

علامات
کینسر کی عام علامات میں سانس کا پھول جانا، وزن کا کم ہوجانا ، زنانہ رستے سے ماہواری کے علاوہ خون کا بہنا، مستقل سینے اور معدے میں جلن، آواز کا بیٹھ جانا، خوراک نگلنے میں دشواری منہ اور زبان پر السر، چھاتی کے سائز میں غیرضروری تبدیلی اور گٹھلیوں کا بن جانا شامل ہیں اگر یہ علامات ظاہر ہوں تو فوراًکسی مستند ڈاکٹر سے رجوع کیا جائے ۔ کینسر کے امراض کے ماہر ڈاکٹر کو Oncologistکہتے ہیں، جو کہ سرجن بھی ہو سکتا ہے اور شعاعوں کا ماہر بھی، یا پھر ادویات کا ماہر۔ عموماًکینسر کے علاج کے لیے یہ مختلف لوگ آپس میں رابطہ کر کے کینسر کے علاج کا لائحہ عمل طے کرتے ہیں ۔

معاشرتی رویہ
عموماً معاشرے میں جو لوگ کینسر کا شکار ہوتے ہیں ان لوگوں کو نفرت کی نگاہ سے دیکھا جاتا ہے اور اس بارے میں لوگوں نے عجیب وغریب قسم کی فرضی باتیں پھیلائی ہوئی ہیں کہ اگر لوگ کینسر کے مریض کو چھوئیں یا ملیں تو ان کو بھی کینسرکا مرض لاحق ہو جائے گا۔ اس لئے یہ ضروری ہے کہ لوگوں کو یہ آگاہی دی جائے کہ وہ ایسی فرضی باتوں کو ختم کریں۔ کینسر کے مریضوں سے الگ برتاؤ نہ کیا جائے ان کے بھی معاشرے میں اتنے ہی حقوق ہیں جتنے کہ عام آدمی کے، ان کو بھی اتنی ہی عزت ملنی چاہیے جتنی گھر میں دوسرے لوگوں کو ملتی ہے۔ کینسر جہاں انسانی زندگی و صحت کو متاثر کرتا ہے وہاں معاشی طور پر بھی اس کے گہرے اثرات لاحق ہوتے ہیں کیونکہ کینسر کا علاج ایک مہنگا علاج ہے ۔ نیز بڑھتی ہوئی عمر کینسر کے پھیلنے کا ایک اور بڑا فیکٹر ہے جوں جوں انسان کی زندگی بڑتی ہے اس کے ساتھ ساتھ کینسر کے مرض کے ہونے کے خدشات بھی زیادہ ہوجاتے ہیں۔

وجوہات
کینسر کی بنیادی وجوہات میں خلیوں کے اندر بہت سارے نقائص کا جمع ہو جانا یا میوٹیشن جینیاتی تبدیلی ، DNA جینیاتی تبدیلی وغیرہ شامل ہیں، جوکہ یا تو وراثتی ہو سکتی ہیں یا مختلف انفیکشن کی وجہ سے ہو سکتی ہیں۔ نیز ماحولیاتی عوامل مثلاً فضائی آلودگی ، الڑا وائلٹ شعاعیںوغیرو ، غیر متوازن لائف سٹائل مثلاً سیگریٹ نوشی و شراب نوشی بھی DNA کو متاثر کرتی ہیں اور کینسر کا باعث ہوسکتے ہیں۔ عام طور پر کینسر کے سل اپنی اصلی جگہ سے خون کے ذریعے دوسری جگہوں پر بھی منتقل ہو جاتے ہیں۔ جیسا کہ پہلے بتایا گیا ہے اس پھیلاؤ کو Metastases کہتے ہیںمثلاً چھاتی کے کینسر کے سیل ہڈیوں میں پھیل جاتے ہیں۔

کینسر کی علامات مختلف ہوتی ہیں لیکن عام طور پر جن عوامل سے کینسر ہو سکتا ہے وہ یہ ہیں۔کیمکل یا زہریلے مادے مثلاًBenzene, asbestos, nickel, cadmium, vinyl chloride, benzidine, N-nitrosamines، تمباکو یا سیگریٹ کا دھواں یہ وہ کیمیکل کمپاؤنڈ ہیں جو کینسر کاباعث ہوتے ہیں (یہ بات توجہ طلب ہے کہ ایک سیگریٹ میں 4 ہزار قسم کے زہریلے مادے موجود ہوتے ہیں جن میں 66 وہ زہریلے مادے شامل ہیں جن کا کینسر پھیلانے سے براہ راست تعلق ہے)۔

دوسری قسم کی وجوہات میں شعاعیں شامل ہیں جن میں Uranium, radon,، سورج میں الڑاوائلٹ شعاعیں، الفا، بیٹا، گاماشعاعیںاور XRay وغیرہ ہیں۔ تیسری قسم میں جراثیم مثلاًHuman papillomavirus، hepatitis B&C  کے وائرس، Epstein-Barr virus، Schistosomaوائرس، Helicobacter pyloriشامل ہیں۔ چوتھا بڑا فیکٹر جینٹکسGeneticsکاہے بہت سارے کینسر وراثتی طور پر جینیاتی تبدیلی کے طور پرمشتمل ہوسکتے ہیں مثلاً چھاتی ، انڈے دانی، مقعداور بڑی آنت پروسٹیٹ اور جلد کے کینسر شامل ہیں البتہ ان کینسر کے ہونے کے لیے دیگر عوامل کلیدی کردار اداکرتے ہیں۔ان رسک فیکٹر سے بچا جائے تو لوگ کینسر سے محفوظ رہ سکتے ہیں۔حیرانی کی بات یہ ہے کہ بعض لوگوں میں کینسر کے جینز موجود ہوتے ہیں لیکن ان کو کینسر نہیں ہوتا اور بعض لوگوں میں کینسر کے جینز موجود نہیں ہوتے لیکن ان کو کینسر ہو جاتا ہے۔اصل بات یہ ہے کہ جن لوگوں کا رسک فیکڑ سے جتنا سامنا ہوتا ہے اتنا ان کو کینسر ہونے کے خدشات بڑھ جاتے ہیں۔

ایک حالیہ سٹڈی کے مطابق چند نئے فیکڑز بھی دریافت ہوئے ہیں جیسا کہ سرخ گوشت، بکری دونبے کے گوشت کا زیادہ استعمال اس کے ساتھ ساتھ ڈبوں میں پیک گوشت کا استعمال اور ڈبہ پیک خوراک بھی کینسر کا باعث ہور ہی ہے اس تحقیق میں یہ بھی ثابت ہوا ہے کہ باربی کیو مثلاًکباب تکے زیادہ کھانے سے بھی کینسر ہونے کے خدشات بڑھ جاتے ہیں کیونکہ بہت زیادہ درجہ حرارت اور دھویں میں پکنے کی وجہ سے ان میں ایسے عوامل پید ہو جاتے ہیں جس سے کینسر ہوسکتا ہے۔ اس کے ساتھ ساتھ موٹاپا، وزن اور پرانی سوزشیں بھی اس میں شامل ہیں۔2011 میں عالمی ادارہ صحت WHO نے موبائل فون کو بھی کینسر کرنے والے عوامل میں شامل کیا تھا۔

تشخیص
کینسر کی تشخیص کے لیے مکمل جسمانی معائنہ میڈیکل اور علامات کی ہسٹری بہت اہم ہے ۔ آج کل جدید دنیا میں مختلف قسم کے ٹیسٹ دستیاب ہیں جن سے کینسر کی تشخیص 100 فیصد ممکن ہے۔ جن میں خون کے ٹیسٹ سے لے کر مختلف Scan مثلاً CT Scan, Nuclear Scan, Ultrasound, MRI, PET Scan and X-Raysوغیرہ شامل ہیں بھی کئے جا سکتے ہیں ۔ اس کے علاوہ جسم کے کسی ٹشو کو نکال کر اس کا معائنہ بھی کیا جاتا ہے ۔

کینسر کی سٹیج اور گریڈ عموماً TNM کی بنیا د پر کی جاتی ہے جہاں T سے مراد tumorکی حد ہے N سے مراد nodes lymphتک پھیلاؤاور M سے مراد metastasisہے جس کامطلب کینسر کا جسم کے دیگر حصوں تک پھیلاؤہے۔

علاج
کینسر کا علاج کینسر کی ادویات سے جس کو chemotherapyکہتے ہیں‘ سے کیا جاتا ہے اس کے علاوہ شعاعوں سے جس کو radiotherapyکہا جاتا ہے یا پھر جراحی سے کیا جاتا ہے ایک مستند معالج دو یا دو سے زیادہ طریقوں سے علاج کر سکتاہے۔ اس کے علاوہ مریض کو درد، بخاراور انفیکشن دور کرنے کے لیے اس کی خوراک بہتر کی جاتی ہے ۔

کینسر اگرچہ ایک خطرنا ک مرض ہے عالمی ادارہ صحت نے کینسر سے بچاؤ اور کنڑول کے لیے گلوبل ایکشن پلان 2013-2020 شروع کیا ہوا ہے جس کے تحت کینسر سے ہونے والی 25 فیصد قبل از وقت اموات کو روکنا ہے لیکن سب سے اہم چیز معاشرے کیلئے یہ ہے کہ اگر ہم صحت مند طرز حیات اپنائیں، متوازن غذااستعمال کریں باقاعدہ ورزش کریں وزن پر قابو پائیںخاص کر سیگریٹ نوشی اور الکوہل کا استعمال کم کردیں تو کوئی وجہ نہیں کہ ہم اس مہلک مرض میں عالمی سطح پر نمایاں کمی نہ لاسکیں ۔

 وارننگ سائن
اگر چہ کینسر کی علامات کینسر کی ٹائپ ، جگہ، سٹیج اور گریڈ پر منحصر ہوتی ہے پھر بھی امریکن کینسر سوسائٹی نے سات وارننگ سائن بتائے ہیں جن کی موجودگی کینسر کو ظاہر کرتی ہے ۔ جن میں

1۔پیشاب اور پخانے کی علاما ت میں تبدیلی

2۔گلے کا خراب ہونا جو ٹھیک نہ ہور ہا ہو

3۔جسم سے غیر ضروری طور پر خون یا کسی مواد کا نکلنامثلاً چھاتی سے خون یا مواد کا نکلنا

4 ۔ جلد کا اکٹھا ہو جانا یا گٹھلیوں کا بن جانامثلاًچھاتی، مردانہ خصیوں پر

5 ۔ خوراک نگلنے میں دشواری یابدہضمی کی شکایت

6 ۔ جسم پر موجود تل کے سائز ، شیپ اور رنگت میں تبدیلی

7 ۔ آواز کا بیٹھ جانا اور مستقل کھانسی کا رہنا

اسکے علاوہ چند علامات جو مریض اور معالج کیلئے اہم ہو سکتی ہیں ان میں بغیر وجہ کے بھوک اور وزن میں کمی آنا جسم میں ہڈیوں اور پٹھوں میں دردکھانسی متلی بغیر وجہ کے بخار یا باربار بخار کا ہونا ، بار بار انفیکشن ہونا جا نا جو عام علاج سے ٹھیک نہ ہو وغیر ہ شامل ہیں ۔ n

مختلف نام
کینسر کو اس کی شروع ہونے والی جگہ کی بنیا د پر بھی مختلف نام دئے گئے ہیں مثلاً

 Carcinoma
وہ کینسر جو جلد کا ہوتا ہے یا ان ٹشوز کا جو کہ اندرونی عضا کو کور کرتے ہیں مثلاً جلد، پھیپھڑے، بڑی آنت،لبلبہ، بیضادانی کے کینسر وغیرہ۔

Sarcoma
وہ کینسر جو ہڈیوں اور مکر ہڈی ، چربی گوشت، خون کی نالیوں سافٹ ٹشو کا ہوتا ہے کو Sarcoma کینسر کہتے ہیں ۔

Leukemia
وہ کینسر جو خون اور خون بنانے والے ٹشو مثلاً ہڈیوں کا گودا وغیر ہ کا ہوتا ہے کو Leukemia کہتے ہیں ۔

Lymphoma and myeloma
وہ کینسر جو مدافعاتی نظام والے خلیو ں کا ہوتا ہے مثلاًHodgkin lymphomas, non-Hodgkin lymphomaوغیرہ

Central nervous system cancers
وہ کینسر جو دماغ اور حرام مغز والے ٹشوز کو متاثر کرتا ہے ۔
|کراچی / حیدرآباد /  کراچی: پاکستان میں منہ کے کینسرکی شرح تشویشناک حد تک بڑھتی جارہی ہے،عالمی ادارہ صحت کے مطا بق پاکستان میں منہ کے کینسرکی شرح میں مسلسل اضافہ ہورہا ہے،کراچی میں منہ کے کینسرکی شرح 30 فیصد تک پہنچ گئی ہے،عالمی ادارہ صحت کے مطابق دنیا بھر میں ہونے والی ہلاکتوں میں ہر8ویں ہلاکت منہ کے کینسر سے ہورہی ہے۔

دنیا بھر میں ہر سال 80 لاکھ سے زائد افراد مختلف اقسام کے کینسر کے باعث موت کے منہ میں چلے جاتے ہیں،عالمی رپورٹ کے مطابق 2030 تک دنیا کی ڈھائی کروڑ سے زائد آبادی منہ سمیت دیگر اقسام کے کینسر کا شکار ہوجائے گی،ماہرین صحت کا کہنا ہے کہ کینسر کی بنیادی وجہ انسانی جینز میں رونما ہونے والے تغیرات ہیں جوکینسر کا سبب بن رہے ہیں،پاکستان میں بھی مختلف اقسام کے کینسرکی شرح تشویش ناک حد تک بلند ہورہی ہے اور اس حوالے سے پاکستان ایشیائی ممالک میں سرفہرست ملک ہے، 15 سال قبل منہ کے کینسر کا شکار ہونے والے افراد کی عمریں 50 سال سے زائد ہوتی تھیں، مگرپاکستان میں پان، چھالیہ،گٹکے،مین پوری اور سگریٹ نوشی کے استعمال سے اب 14 سے 15 سال کے نوجوانوں میں اس کی شرح میں تیزی سے اضافہ دیکھنے میں آرہا ہے،کراچی میں ہر سال منہ سمیت دیگرکینسر کے 148,000 کیسز رپورٹ ہورہے ہیں،کینسر کے مرض پر تحقیق کے بین الاقوامی ادارہ (آئی اے آر سی) کے مطابق دنیا بھر میں2016 میں 28.2 ملین کینسرکے نئے مریض موجود تھے جس میں سے 10.5 ملین افراد ہلاک ہوئے۔

ماہرین صحت کا کہنا ہے کہ غذا میں پائے جانے والے چند عناصر مثلاً ذخیرہ اجناس میں پائے جانے والے افلاٹوکسن، تابکاری اثرات، الیکٹرومیگنیٹک شعاعیں،وائرل انفیکشن، فضائی اور غذائی آلودگی، فوڈکیمیکلز، جینیاتی طور پر تبدیل کیے جانے والی غذائیں، پان، چھالیہ، تمبا کو،سگریٹ نوشی، شیشہ وغیرہ کینسر کا سبب بن رہے ہیں،جناح اسپتال ای این ٹی ٹو کے سربراہ پروفیسر محمد عثمان نے ایکسپریس کو بتایا کہ پاکستان میں70سے 75 فیصد منہ کا کینسر پان، چھالیہ، گٹکا اور مین پوری سے ہوتا ہے، تمباکو، شیشہ، نسوار اور شراب نوشی بھی اس میں شامل ہیں ، منہ کے کینسر میں پاکستان سرفہرست جبکہ انڈیا دوسرے نمبر پر ہے، پاکستان ایشیائی ممالک کا دوسرا ملک ہے جہاں منہ کا کینسرسرفہرست ہے ،بھارت میں منہ کے کینسر کے مریضوں کی تعداد بھی ہولناک صورت اختیار کرگئی ہے ، منہ کا کینسر سری لنکا، بنگلہ دیش میں بھی ہولناک سر اٹھارہا ہے جن ممالک میں پان ، چھالیہ ، مین پوری،گٹکے کا عام استعمال ہے ان ممالک میں منہ ، حلق ، جبڑے کے کینسر شدت اختیار کررہے ہیں۔
پاکستان میں سالانہ 3لاکھ50ہزار افراد منہ کے کینسر میں رپورٹ ہورہے ہیں، منہ کا کینسرکی اہم وجوہ گیلی چھالیہ کا استعمال ہے گیلی چھالیہ میں Fungus ُ(پھپھوند) لگ جاتی ہے اس پھپھوند میں مخصوص زہریلے مادے شامل ہوتے ہیں جس کو Aflotoxin کہتے ہیں جوکینسر کا باعث بنتا ہے اس سے عام افراد ناواقف ہوتے ہیں ، انھوں نے گیلی چھالیہ کو انتہائی خطرناک قرار دیا ہے لیکن ایشیائی ممالک میں پان ،کے ساتھ گیلی چھالیہ کا استعمال عام ہوگیا ہے جبکہ نسوار، شیشہ، پان، سمیت دیگر مضر صحت اشیاجس میں گٹکا ، مین پوری بھی شامل ہیں ان اشیا کے استعمال سے منہ،گلے ،حلق ،جبڑے کا کینسر تیزی سے پھیل رہا ہے،جناح اسپتال ای این ٹی یونٹ 2کے سربراہ پروفیسر عثمان نے بتایا کہ ہمارے یونٹ میں ماہانہ 60منہ کے کینسرکے آپریشن کیے جارہے ہیں انھوں نے بتایا کہ دیہی علاقوں میں خواتین میں بھی چھالیہ، مین پوری، گٹکے کا استعمال ہولناک حد تک اضافہ ہوگیا ہے۔

اب مردوں کے ساتھ دیہی علاقوںکی خواتین بھی منہ کے کینسر میں رپورٹ ہورہی ہیں، منہ کے کینسر میں خطرناک اقسام کے کینسر رپورٹ ہورہے ہیں بیشتر منہ کے کینسر میں جبڑے، زبان بھی شدید متاثر ہورہی ہیں،ان کا کہنا تھا کہ ایشیائی ممالک میں منہ،حلق، گلے زبان کا کینسر تیزی سے اضافہ ہورہا ہے جس کی بنیادی وجہ پان، چھالیہ ، گٹکے، مین پوری شامل ہیں، جن ممالک میں چھالیہ ، مین پوری کا استعمال ہورہا ہے ان ممالک میں منہ، حلق، گلے کاکینسرکا مرض ہولناک صورت اختیار کرررہاہے،انھوں نے بتایا کہ منہ کے کینسر میںبھارت پہلے نمبر پر آگیا، جناح اسپتال کے ای این ٹی یونٹ میں جدید لیزر تیکنیک کے ذریعے منہ ،حلق، جبڑے،گردن کے کینسر کا علاج کامیابی سے جاری ہے، ان کا کہنا تھا کہ بچوںکو چھالیہ، سپاری، مین پوری سے دور رکھیں،چھالیہ منہ کی جھلی کو شدید متاثر کرتی ہے، جھلی کو گلا دیتی ہے جس کی وجہ سے منہ کے کھولنے کا عمل شدید متاثر ہوجاتا ہے ۔
|قدرت نے لہسن میں بے شمار فوائد رکھے ہیں۔ لہسن نہ صرف پیٹ کی بیماریوں سے محفوظ رکھتا ہے بلکہ موٹاپے سے نجات حاصل کرنے کا بھی بہترین ذریعہ ہے۔ لہسن کے ساتھ شہد بھی قدرتی فوائد اور غذائیت سے بھرپور ہوتا ہے لہٰذا لہسن اور شہد کا آمیزہ انسان کےلیے بے حد فائدہ مند ہے۔

موٹاپے میں کمی کےلیےلہسن کا ذائقہ اور مہک بہت تیز ہوتی ہےاس لیےلوگ خالی لہسن کھانے سے کتراتے ہیں۔ لہٰذا اسے شہد میں ملاکر کھانے سے نہ صرف اس کا ذائقہ بہتر ہوجاتا ہے بلکہ دونوں کو ایک ساتھ کھانے سے معدے کی بیماریوں سے بھی چھٹکارا حاصل کیا جاسکتا ہے۔ ہر صبح خالی پیٹ لہسن اور شہد ملا کر کھانے سے موٹاپا  تیزی سے کم ہوتا ہے۔ لہسن جب خالی پیٹ میں جاتا ہے تو گیسٹرک جوس بناتا ہے جو کھانے کو ہضم کرنے میں بہت مفید ہے۔ اس کے علاوہ لہسن اور شہد کا آمیزہ کولیسٹرول جذب کرنے کی بھی بہترین صلاحیت رکھتا ہے۔ اس کے علاوہ اسے کھانے سے بلڈ پریشر بھی کنٹرول ہوتا ہے۔
|پیرس: فرانس میں کی جانے والی ایک تحقیق کے مطابق فوری طور پر تیار ہوجانے والی جنک فوڈز اور الٹرا پروسسڈ کھانے مثلاً کیک، چکن نگٹس اور بریڈ کینسر کا باعث بن سکتے ہیں۔

تحقیق سے حاصل ہونے والی معلومات کی بنیاد پر ماہرین نے تجویز کیا ہے کہ معمول کی خوراک کے طور پر گھر میں تیار کیے جانے والے کھانے استعمال کیے جانے چاہئیں جو غذائیت سے بھرپور بھی ہوتے ہیں اور ان کی تیاری میں مصنوعی اجزاء کے بجائے فطری طریقے اور قدرتی اجزاء سے مدد لی جاتی ہے۔

یہ صحت افزا ہونے کے ساتھ ساتھ کم خرچ بھی ہوتے ہیں اس لیے دن میں تین سے چار بار برابر وقفوں کے درمیان گھر کے تیار کردہ کھانے تجویز کیے جاتے ہیں جو نہ صرف بیماریوں سے محفوظ رہنے کا باعث ہوتے ہیں بلکہ جیب پر بھی بھاری نہیں پڑتے دوسری جانب جنک فوڈز اور الٹرا پروسسڈ فوڈز کے ماخذ غیر فطری ذرائع ہوتے ہیں اور انہیں تیار کرنے میں حفظان صحت کے مقرر کردہ اصولوں اور معیار کا بھی خیال نہیں رکھا جاتا ہے جس سے انسانی صحت سے جڑی کئی پیچیدگیاں پیدا ہونے کا احتمال رہتا ہے۔
ایک لاکھ 5 ہزار افراد پر کی جانے والی 5 برس پر مشتمل تحقیق سے ثابت ہوا کہ الٹرا پروسسڈ فوڈ کھانے والوں میں سرطان (کینسر) ہونے کی شرح حیران کن حد تک زیادہ تھی، ہر سال 10 ہزار میں سے 79 افراد کینسر کے مرض میں مبتلا ہو رہے ہیں جب کہ 10 فیصد الٹرا پروسسڈ فوڈ کی مقدار بڑھانے سے مزید ایک فرد میں کینسر کی تشخیص ہوئی جو صورت حال کی سنگینی کی طرف واضح اشارہ کرتی ہے اور یہ بات کیک، چکن نگٹس اور بریڈز کے شوقین افراد کے لیے ایک انتباہ ہے۔

ماہرین کا کہنا ہے کہ تحقیق کے اعداد و شمار ظاہر کرتے ہیں کہ اگر الٹرا پروسسڈ کھانے کا رجحان اسی طرح پروان چڑھتا رہا تو اگلی چند دہائیوں میں کینسر ایک وبا کی طرح پھیل جائے گا، دنیا کو اس خطرے سے محفوظ بنانے کے لیے اس قسم کی مزید ریسرچز کو وسیع بنیادوں پر پھیلانے کی ضرورت ہے تاکہ کینسر کے دیگر ممکنہ اسباب بھی سامنے آسکیں اور اس موذی مرض کے سدباب کے لیے راست اقدامات اٹھائے جاسکیں جس سے دنیا کو کینسر سے محفوظ بنایا جاسکے۔

ماہرین کے مطابق الٹرا پروسسڈ کھانے اور جنک فوڈز میں غذائیت کے بجائے ’ کم وقت ‘ کو اہمیت دی جاتی ہے جس کے لیے حفظان صحت کے معیار سے صرفِ نظر کیا جاتا ہے جس کا نتیجہ جسم کا فربہ ہونا اور کولیسٹرول میں اضافے کی صورت میں سامنے آتا ہے۔ ایسے کھانوں میں غذائیت نہیں ہوتی ان کھانوں سے بھوک تو ختم ہوجاتی ہے لیکن جسم کو درکار توانائی نہیں مل پاتی ہے جسم کو توانائی نہ ملنے اور وزن میں مسلسل اضافے سے انسان میں سستی، کاہلی اور معمولات زندگی میں عدم دلچسپی بھی پیدا ہو جاتی ہے۔
|گردے انسانی جسم کے اعضائے رئیسہ یعنی اہم ترین اعضا میں شامل ہیں۔ ریڑھ کی ہڈی کے دونوں جانب پُشت کے ساتھ موجود لوبیا کی شکل کے یہ اعضا فلٹر پلانٹ کا کام کرتے ہیں۔ یہ خون سے فاسد مادّے جذب کرلیتے ہیں جو پیشاب کی صورت میں جسم سے خارج ہوجاتے ہیں۔ علاوہ ازیں یہ جسم میں پانی کی مقدار، بلڈپریشر، خون میں سرخ جسیموں کی تعداد اور تیزابی مادّوں کی مقدار متوازن رکھنے میں اہم کردار ادا کرتے ہیں۔

فی زمانہ گردوں میں انفیکشن ایک عام مرض بن چکا ہے۔ حاملہ خواتین اس کا زیادہ شکار ہوتی ہیں۔ اس کی سب سے عام وجہ ورم مثانہ کا باعث بننے والا جرثومہ ’ای کولی‘ ہے۔ مثانے میں سے یہ جرثومہ پیشاب کی نالی کے ذریعے گردوں میں پہنچ کر ان میں انفیکشن پھیلانے کا سبب بن سکتا ہے۔

اگر جسم کے کسی دوسرے حصے میں انفیکشن ہو تو وہاں سے جراثیم خون میں سفر کرتے ہوئے گردوں میں پہنچ کر انھیں متاثر کرسکتے ہیں۔ ای  کولی نامی بیکٹیریا انسانی آنتوں میں پائے جاتے ہیں یہاں رہتے ہوئے یہ کوئی نقصان نہیں پہنچاتے لیکن فضلے کے ساتھ یہ جراثیم خارج ہوتے ہیں۔
قضائے حاجت کے بعد طہارت میں احتیاط نہ کی جائے تو یہ جراثیم کسی بھی طرح پیشاب کی نالی کے ذریعے مثانے میں داخل ہوجاتے ہیں اور پھر گرُدوں تک پہنچ جاتے ہیں۔

گردوں میں انفیکشن کسی بھی عمر میں ہوسکتا ہے۔ یہ خواتین میں سب سے عام ہے۔ اس کی وجہ یہ ہے کہ خواتین میں یوریتھرا یعنی پیشاب کا اخراج کرنے والی نالی چھوٹی ہوتی ہے اس لیے جراثیم کا گردوں تک پہنچنا نسبتاً آسان ہوتا ہے۔

علامات
گردوں میں انفیکشن ہونے کی علامات درج ذیل ہیں:

٭ بخار ہوجانا

٭ جسم پر کپکپی طاری ہونا

٭ کمر، پہلو یا زیرناف درد محسوس ہونا

٭پیٹ میں درد ہونا

٭ پیشاب کا بار بار اور شدت سے آنا

٭ قے اور متلی

٭ پیشاب میں خون یا پس کا آنا

٭پیشاب میں بدبو آنا اور رنگت تبدیل ہونا

مندرجہ بالا علامات ظاہر ہونے کی صورت میں فوری طور پر اپنے ڈاکٹر سے رجوع کریں۔ ان علامات کی روشنی میں وہ ٹیسٹ تجویز کرے گا اور انفیکشن کی تصدیق ہونے کے بعد آپ کو یورولوجسٹ سے رجوع کرنے کا مشورہ دے گا۔ یورولوجسٹ سے رجوع کرنے میں تاخیر نہیں کرنی چاہیے کیوں کہ گردوں کا انفیکشن شدت اختیار کرجائے تو پھر جان لیوا پیچیدگیوں کا سبب بن سکتا ہے۔

علاج
گردوں کے انفیکشن کئی قسم کے ہوتے ہیں اور تمام کا علاج اینٹی بایوٹک ادویہ سے کیا جاتا ہے۔ بعض صورتوں میں، خاص طور سے حاملہ خواتین کو انفیکشن کے علاج کے لیے اسپتال میں داخل بھی کیا جاسکتا ہے۔ عام طور پر علاج شروع ہونے کے دو ہفتوں کے بعد مریض خود کو بہتر محسوس کرنے لگتا ہے۔

احتیاط
٭گردوں کے انفیکشن سے محفوظ رہنے کا بہترین طریقہ یہ ہے کہ پانی زیادہ استعمال کیا جائے۔

٭حاجت ہوتے ہی فوراً مثانہ خالی کرلیا جائے۔

٭ قضائے حاجت کے بعد طہارت کا خاص خیال رکھا جائے۔

٭ قبض کی شکایت نہ ہونے دی جائے۔
|دوروز قبل پنجاب کے علاقے حافظ آباد میں دھوکے سے غریب لڑکیوں کی ریڑھ کی ہڈیوں سے  گودا(سپائنل فلوئڈ) نکال کر بیچنے کا انکشاف ہوا تھاجس نے پاکستانی حکومت اور میڈیا سمیت بین الاقوامی میڈیا کوبھی جھنجھوڑ کررکھدیا تھا۔

بی بی سی کے مطابق حافظ آباد میں چند خواتین کو انہیں آگاہ کیے بغیر ان کا اسپائنل فلوئڈ(سی  ایس ایف) یعنی ریڑھ کی ہڈی کاپانی نکالنے کے متعدد واقعات پیش آئے، تاہم میڈیا کےکچھ حصوں میں اسے ہڈیوں کا گودا کہا جارہا ہے لیکن  لڑکیوں کے جسم سے نکالے جانے والا دراصل ہڈیوں کا گودا نہیں ہے بلکہ سیر پبرو سپائنل فلوئڈ،ریڑھ کی ہڈی کاپانی  یا سیال مادہ ہے جسے سی ایس ایف بھی کہاجاتا ہے۔ یہ شفاف سیال دماغ اور حرام مغز کے اندر پایا جاتا ہے۔ عام طور پر دماغ اس مائع کے اندر تیرتارہتا ہےاور اگر یہ نہ ہوتو ہلنے جلنے کی صورت میں دماغ اورحرام مغز ہڈی سے ٹکرا کر زخمی ہوسکتے ہیں۔

اس خبرکوبھی پڑھیں: پنجاب میں لڑکیوں کی ریڑھ کی ہڈی سے گودا نکالنے والا گروہ گرفتار
دماغ کے اندر چند مخصوص حصے سی ایس ایف بناتے ہیں، ایک عام انسان کے جسم میں تقریباً ڈیڑھ سو ملی لیٹر یعنی چائے کی ایک چھوٹی پیالی جتنا سی ایس ایف ہوتا ہےاور روزانہ بار بار بنتا اور پھر خون کے ذریعے خارج ہوتا رہتا ہے۔ یہ خون سے ملتا جلتا ہے فرق صرف اتنا ہوتا ہے کہ اس کے اندر خون میں پائے جانے والے خلیے اور پروٹینز نہیں ہوتے۔

سی ایس ایف کسی بھی قسم کے جراثیم سے پاک ہوتا ہے لیکن اگر اس کے اندر جراثیم داخل ہوجائیں تو مریض سخت بیمار ہوجاتا ہےاور اگر کسی حادثے کی صورت میں سی ایس ایف خارج ہوجائے تو دماغ پچک جاتا ہے اور مریض کے سر میں سخت درد شروع ہوجاتاہے جو کھڑے ہونے کی صورت میں زیادہ شدید ہوتا ہے۔

سی ایس ایف کے ذریعےکئی دماغی بیماریوں کی تشخیص ہوسکتی ہے اس لیے ڈاکٹر حرام مغز میں انجیکشن داخل کرکے اس کا نمونہ حاصل کرتے ہیں اس عمل کو ’’لمبر پنکچر‘‘کہاجاتا ہے۔اس طرح سیال کا تجزیہ کرنے سے معلوم ہوجاتا ہے کہ دماغ یا حرام  مغز کسی قسم کے مرض میں تو مبتلا نہیں ہیں۔

طبی ماہرین کا کہنا ہے کہ سی ایس ایف کو نہ تو علاج میں استعمال کیاجاسکتا ہے اورنہ ہی ایک فرد سے نکالاگیا مادہ کسی دوسرے فرد کو منتقل کیاجاسکتا ہے۔ اس کا استعمال صرف یہی ہے کہ اس سے مریض کے اندر پائے جانے والے کسی مرض کی تشخیص کی جائے۔

دوسری جانب پولیس کا کہنا ہے کہ فی الحال یہ معلوم نہیں ہوسکا کہ حافظ آباد میں لڑکیوں کے جسم سے  نکالے جانے والا سی ایس ایف کسی مقصد کے لیے استعمال ہورہا ہے۔
|کراچی: آغا خان یونیورسٹی شعبہ دندان سازی کے سربراہ ڈاکٹر فرحان رضا خان نے کہا ہے کہ بچوں میں غیرمتوازن غذا سے دانتوں کے امراض بڑھتے ہیں۔

ڈاکٹر فرحان رضا خان نے گزشتہ روز ڈاکٹر پنجوانی سینٹر برائے مالیکیولر میڈیسن اور ڈرگ ریسرچ  (پی سی ایم ڈی) بین الاقوامی مرکز برائے کیمیائی و حیاتیاتی علوم (آئی سی سی بی ایس)، جامعہ کراچی کے سیمینار روم میں 41 ویں عوامی آگاہی پروگرام کے تحت ’’عام امراضِ دانت اور ان سے بچاؤ‘‘ کے موضوع پر خطاب کے دوران کہا کہ پاکستان میں دانتوں کے امراض عام ہیں پاکستانی بچے غیر متوازن غذا کے استعمال سے زیادہ تردانتوں کے امراض میں مبتلا ہورہے ہیں بنیادی صحت کے اصول اپنا کر دانتوں کی خرابی یا کیڑا لگنے محفوظ رکھا جاسکتا ہے جب کہ شہریوں کو دانتوں کی حفاظتی تدابیر کے حوالے سے آگاہ کرنے کی ضرورت ہے۔

لیکچر کا انعقاد ڈاکٹر پنجوانی سینٹر جامعہ کراچی اور ورچول ایجوکیشنل پروگرام برائے پاکستان کے باہمی تعاون سے ہوا ڈاکٹر فرحان رضا خان نے کہا کہ دانتوں کی خرابی اور دانتوں کے اطراف میں خرابی کا پیدا ہونے جیسے امراض دنیا بھر میں عام ہیں۔
ڈاکٹر فرحان رضا خان نے کہا پاکستان کے شہری علاقوں میں اچھے دندان ساز موجود میں لیکن دیہی علاقوں میں صورتحال تکلیف دہ ہے کچھ اہم امراض میں دانتوں کی عدم موجودگی۔ مسوڑوں سے خون آنا، عقل داڑھ کا مشکل سے نکلنا، سوجن، دانتوں میں سوراخ کا ہونا شامل ہیں، انھوں نے کہا روٹ کنال ٹریٹمنٹ کی کامیابی کے95 فیصد امکانات ہوتے ہیں جبکہ ناکامی کی صورت میں اس عمل کو دوبارہ کرانے کی صورت میں بھی50 سے 66 فیصد کامیابی کے امکانات ہوتے ہیں۔

ڈاکٹر فرحان خان نے کہا دانتوں کے امراض کے پھیلاؤ میں کولا مشروبات اور کاربوہائڈریٹس والی غذا کے استعمال کا زیادہ دخل ہے، دانتوں کو کسی بھی فلورائیڈ ملے ٹوتھ پیٹ سے دو سے تین منٹ برش کرنے سے ان کی حفاظت ممکن ہے، انھوں نے کہا اس مرض کا شکار، بچے،معاشی بدحالی کا شکار طبقہ اور غیر تعلیم یافتہ افراد ہیں۔
|کراچی: پاکستان میں رعشہ کی بیماری کے کوئی اعدادوشمار موجود نہیں ہیں لیکن اندازوں کے مطابق رعشہ کے مریضوں کی تعداد 10 لاکھ ہے۔

نیورولوجی اویئرنس اینڈ ریسرچ فاؤنڈیشن (نارف) اور موومنٹ ڈس آرڈرز سوسائٹی پاکستان (ایم ڈی ایس پی) کے اشتراک سے عوامی آگاہی کے لیے تیارکی گئی وڈیو سیریز ’’پارکنسز (رعشہ)‘‘ کیا ہے؟ پر مبنی سی ڈی کا اجرا کر دیا گیا ماہرین طب نے کہا کہ پاکستان میں رعشہ کی بیماری کے بارے میں جنرل فزیشنز اور عام افراد میں آگاہی پیدا کرنے کی ضرورت ہے پاکستان میں اس بیماری کے مریضوںکی تعداد 10 لاکھ کے قریب ہے۔

سی ڈی کی تقریب رونمائی بدھ کو نجی ہوٹل میں ہوئی مقررین میں صدر نارف پاکستان پروفیسر محمد واسع، بانی عالمی رعشہ پروگرام کینیڈا ڈاکٹر عبدالقیوم رانا، صدر ایم ڈی ایس پی ڈاکٹر نادر علی سیداور جنرل سیکریٹری ڈاکٹر عبدالمالک شامل تھے اس موقع پر پاکستان پارکنسز سوسائٹی کے نمائندے محمد ارشاد جان بھی موجودتھے۔
صدر نیورولوجی اویئرنس اینڈ ریسرچ فاؤنڈیشن پروفیسر محمد واسع نے کہا کہ 50سال سے زائد عمرکی آبادی ڈیڑھ کروڑ ہے جن میں سے 10سے 15 فیصدآبادی مختلف دماغی بیماریوںمیں مبتلا ہے۔ پاکستان میں رعشہ کی بیماری کے کوئی اعدادوشمار موجود نہیں ہیں لیکن اندازوں کے مطابق رعشہ کے مریضوں کی تعداد 10 لاکھ ہے انھوں نے امید ظاہر کی کہ نیورولوجی سوسائٹی جلد ملک گیر سطح پر مینٹل ہیلتھ سروے کرے گی جس کیلیے اعلیٰ تعلیمی کمیشن کو پروپوزل بھیجا جا چکا ہے ماہر امراض دماغ کے پاس 50سال سے زائد عمر کے مریض آتے ہیں، ان میں پارکنسنز اور الزائمر کے مریضوں کی تعداد بہت زیادہ ہے۔

ایم ڈی ایس پی نے رعشہ کے حوالے سے گائیڈلائنز بھی بنائی ہیں اور اب اس کی آگاہی پیدا کر رہی ہے اس کے علاوہ مریضوں کو سپورٹ فراہم کرنے کیلیے پاکستان پارکنسز سوسائٹی سے اشتراک کے ساتھ سرگرم عمل ہے۔ انھوں نے بتایا کہ حکومتی سطح پر سرکاری اسپتالوں میں رعشہ کی بیماری کے علاج کے لیے خصوصی طور پر کوئی انتظام نہیں ہے تاہم اب امید ہے کہ حکومت عمررسیدہ افراد کے لیے جلد پروگرام بنائے گی۔

بانی عالمی رعشہ پروگرام کینیڈا ڈاکٹر عبدالقیوم رانا نے بتایا کہ عام خیال پہلے یہ تھا کہ رعشہ کی بیماری صرف عمر رسیدہ افراد میں ہوتی ہے لیکن دنیا بھر میں اب پارکنسزکے تقریبا 10فیصد مریضوں کی عمر 50 سال سے کم ہے رعشہ کی علامات میں لعاب کا گرنا، ڈپریشن، یادداشت میں کمی، پیشاب پر قابو نہ ہونا، قبض رہنا، سونگھنے کی صلاحیت ختم ہونا شامل ہیں، انھوں نے کہا کہ لوگ ایسی بہت سی علامات کو بوڑھا ہونے کے ساتھ معمول سمجھ کر نظر انداز کر دیتے ہیں اس کیلیے آگاہی بہت ضروری ہے۔

ڈاکٹر عبدالقیوم رانا نے بتایا کہ ان کا پروگرام پاکستان میں رعشہ کے مریضوں کے لیے ادویات کا انتظام کررہا ہے اور انھوں نے مختلف زبانوں میں لٹریچر بھی تیار کیا ہے۔

صدر ایم ڈی ایس پی ڈاکٹر نادر علی سیدنے کہا کہ ان کی سوسائٹی ماہر امراض دماغ کے ساتھ مل مریضوں کی فلاح اور آگاہی کے لیے کام کرتی ہے۔ انہوں نے بتایا کہ ان کی سوسائٹی ایک ہزار جنرل پریکٹشنرز کو تربیت فراہم کرنے کا پروگرام بنا رہی ہے۔

ڈاکٹر عبدالمالک نے کہا کہ معاشرے میں اگر ہم نے بیماریوں کی تعداد کم کرنی ہے تو بڑے پیمانے پر آگاہی اور بچاؤکا کام کرنا ہے۔ اسی طرح ہی ہم مریضوں کا معیار زندگی بہتر کر کے صحت مند معاشرے کا قیام یقینی بناسکتے ہیں یہ سی ڈی ہر عام فرد اور مریض کے لیے انتہائی کارآمد ہے۔
|برطانوی سائنس دانوں نے ایک ایسا ویڈیو گیم تیار کیا ہے جس کی مدد سے شیزو فرینیا کے مریضوں کا علاج کرنے میں مدد ملے گی۔

جرنل آف ٹرانسلیشنل سائیکاٹری میں شائع ہونے والی تحقیق کے مطابق کنگز کالج لندن کے انسٹی ٹیوٹ آف سائیکائٹری، فزیالوجی اور نیوروسائنس اور روئی ہیمپٹن یونیورسٹی کے سائنس دانوں نے مل کر یہ گیم بنایا ہے۔

شیزو فرینیا کے مریضوں میں ایک کیفیت یہ بھی ہوتی ہے کہ انہیں اس وقت بھی آوازیں سنائی دیتی ہیں جب ان کے پاس کوئی نہیں ہوتا۔ اسے صوتی واہمے یا ’وربل ہیلیوسنیشن‘ کا نام دیا جاتا ہے لیکن اب اس ویڈیو گیم کے ذریعے دماغ کے اسی حصے کو قابو کرکے ان واہموں کی شدت کم کرنے میں کامیابی ملی ہے۔
اس کے لیے ماہرین نے جو ویڈیو گیم تیار کیا ہے جس میں ایک راکٹ کو قابو کرکے زمین پر اتارا جاتا ہے تاہم یہ گیم کسی جوائے اسٹک کی بجائے براہ راست دماغ سے کھیلا جاتا ہے اور اس کےلیے دماغ کے اس حصے میں برقیرے (الیکٹروڈز) لگائے جاتے ہیں جو انسانی آوازوں کو سنتے اور محسوس کرتے ہیں۔ اس طرح گیم پر مسلسل مشق سے دماغ کے اس حصے کو سکون میں رکھا جاسکتا ہے جو ان آوازوں کو پیدا کرکے شیزو فرینیا کے مریض کی تکلیف میں مزید اضافہ کرتا ہے۔

اس ویڈیو گیم کو ایسے مریضوں پر آزمایا گیا ہے جو کسی دوا سے ٹھیک نہیں ہوپاتے۔ ایسے مریضوں کا سماعتی قشر (آڈٹری کورٹیکس) بہت سرگرم ہوتا ہے جس کا مطلب ہے کہ وہ آوازوں اور شور کے لحاظ سے بہت حساس واقع ہوتا ہے۔

ابتدا میں 12 ایسے مریض لائے گئے جنہیں روزانہ خوف زدہ کردینے والی بہت بری آوازیں سنائی دیتی تھیں جو شیزو فرینیا میں ایک عام کیفیت ہے۔ اس کے لیے مریضوں کو ایم آر آئی عمل کے دوران ایک ویڈیو گیم کھیلنے کو کہا گیا جس میں ایک راکٹ کو سوچ سے قابو کرنا تھا جن مریضوں نے راکٹ کنٹرول کرکے زمین پر اتارا انہیں سکون کا احساس ہوا اور یوں ستانے والی آوازیں بند ہوگئیں۔

مریضوں نے بتایا کہ اس سے آوازوں کی شدت میں بھی کمی ہوئی اور وہ بہت اطمینان کی حالت میں آگئے۔

کنگز کالج سے وابستہ ڈاکٹر نتاشا اورلوف کہتی ہیں کہ مریض کو آوازیں سنائی دینے سے قبل ہی اندازہ ہوجاتا ہے اور اس وقت وہ گیم شروع کرکے اس پر قابو پاسکتا ہے اور کوشش کرے تو ان آوازوں کو پوری طرح روک بھی سکتا ہے۔

تمام مریضوں کو چار مرتبہ ایم آر آئی کے عمل سے گزارا گیا۔ اس سے معلوم ہوا کہ ان کی آوازیں بیرونی کم اور اندرونی زیادہ تھیں اور ان میں ذہنی تناؤ بھی کم ہوتا چلا گیا۔ اب اگلے مرحلے میں ماہرین بہت سے مریضوں اور کنٹرول گروپ کو بھی شامل کریں گے یعنی ایسے مریض لیے جائیں گے جو ویڈیو گیم کھیلے بغیر اس میں حصہ لیں گے۔

لیکن یہ ضرور ثابت ہوا کہ شیزو فرینیا کے مریض اپنے دماغ سے اشیا کنٹرول کرسکتے ہیں اور وہ تکلیف کو کم بھی کرسکتے ہیں۔ اگرچہ ابھی چھوٹے پیمانے پر اس کی آزمائش ہوئی ہے تاہم اس گیم پر مزید تجربات کی ضرورت محسوس کی جارہی ہے۔
|کراچی:  ماہر امراض چشم ڈاکٹر شریف ہاشمانی نے کہا ہے کہ امراض چشم کی بڑی وجہ ذیابیطس کا مرض بھی ہے ایسے مریض جنھیں ذیابیطس ہے وہ باقاعدگی سے اپنی آنکھوں کا معائنہ کرائیں کیونکہ ذیابیطس اور لاپرواہی کی وجہ سے آنکھوں کے پردے شدید متاثر ہوتے ہیں۔

یہ بات انھوں نے منگل کو اسپتال میں پریس کانفرنس کے دوران کہی اس موقع پر انھوں نے ہاشمانی  میڈیکل ویلفیئر فاؤنڈیشن کے تحت ٹھٹھہ میں منعقدہ دو روزہ مفت میڈیکل اینڈ سرجیکل کیمپ میں دوران ٹیسٹ 80 فیصد مریضوں میں ہیپاٹائٹس بی اور سی کا انکشاف بھی کیا، ان کا کہنا تھا کہ 20 فیصد مریض ذیابیطس میں مبتلا پائے گئے ہیں، کیمپ کے دوران 123مریضوں کے موتیاکے مفت آپریشن کیے گئے، میڈیکل کیمپ کے تفصیل بتاتے ہوئے انھوں نے کہا کہ کیمپ ٹھٹھہ کے قادربخش بھٹو ٹرسٹ اسپتال میں منعقد ہوا جس میں 1100  سے زائد مریضوں کا معائنہ اور 500سے زائد کے لیبارٹری ٹیسٹ کیے گئے۔

ڈاکٹر شریف ہاشمانی نے بتایا کہ اس دوران مریضوں کی مختلف موتیا سمیت ہیپاٹائٹس پروفائل، کولیسٹرول اور ذیابیطس کی اسکریننگ بھی کی گئی، 500 مریضوں کے لیبارٹری ٹیسٹ میں 80 فیصد مریضوں میں ہیپاٹائٹس بی اور سی کے مرض کی تشخیص ہوئی ہے، ڈاکٹر شریف ہاشمانی نے کہا کہ یہ انتہائی تشویشناک صورت حال ہے، ارباب اختیار کچھ کریں، یہاں جلد آنکھوں کی بیماریوں کا مفت اسپتال قائم کریں گے۔
انھوں نے بتایا کہ کیمپ کے دوران 123مریضوں کے موتیا کے مفت آپریشن کیے گئے، ڈاکٹر شریف ہاشمانی نے بتایا کہ ہاشمانی ز میڈیکل ویلفیئر فاؤنڈیشن کی جانب سے ٹھٹھہ کے غریب عوام کی سہولت کیلیے بہت جلد آنکھوں سمیت دیگر بیماریوں کا فلاحی اسپتال قائم کیا جائے گا جہاں لوگوں کی عزت نفس مجروع کیے بغیر انہیں مقامی اور کراچی سے آنیوالے سینئر ماہر سرجنز اور فزیشنز سے علاج کی سہولت فراہم کی جائیں گی۔

انھوں نے کہا کہ کسی بھی بیماری کی بروقت تشخیص اس کے مکمل علاج کے لیے انتہائی ضروری ہے، غریب عوام مالی سکت نہ ہونے کے باعث اسپتالوں کا رخ نہیں کرتے اور اپنی بیماری بڑھاتے رہتے ہیں پھر جب بیماری شدید یا لاعلاج ہو جاتی ہے اور موت کے قریب پہنچ جاتے ہیں تو تب بڑے اسپتال آتے ہیں، ٹھٹھہ میں اسپتال کے لیے قادر بخش بھٹو ٹرسٹ کے روح رواں قادر بخش بھٹو نے ہائی وے پر واقع اپنی عمارت فراہم کردی ہے جس پر وہ ان کے شکرگزار ہیں۔
|کینیڈا: اس سے قبل کئی مرتبہ یہ بات سامنے آچکی ہے کہ اگر چھوٹے بچے کھانے کھاتے ہوئے ٹی وی دیکھنے کی عادت اپنالیں تو وہ فربہی یعنی موٹاپے کی جانب مائل ہوسکتے ہیں۔ اسی بنا پر ماہرین بچوں کےلیے ٹیلیوژن دیکھنے کا وقت محدود کرنے پر سختی سے زور دے رہے ہیں۔

اب ایک تازہ رپورٹ میں کہا گیا ہے کہ گزشتہ ادوار میں اسی طرح کے مطالعوں کے بعد 75 فیصد تک اس بات کی تصدیق ہوچکی ہے کہ جو بچے کھاتے دوران ٹی وی میں گم رہتے ہیں وہ زائد وزن اور موٹاپے کے شکار ہوسکتے ہیں۔

اس مطالعے میں شامل بچوں کی عمر، جنس، معاشی رحجانات اور دیگر اہم عوامل کو بھی شامل کیا گیا ہے جس کا اہم کام شیراز یونیورسٹی آف میڈیکل سائنسس نے انجام دیا ہے اور ساتھ ہی اس میں مغربی ماہرین نے بھی تحقیق کی ہے۔ مطالعے سے ایک بات یہ بھی سامنے آئی ہے کہ اگر ٹی وی دیکھنے کے عادی بچوں کی عمریں سات سے آٹھ برس ہوں تو ان میں موٹاپے کا خطرہ زیادہ ہوتا ہے۔
کینیڈا میں بھی ایسا ہی ایک مطالعہ کیا گیا ہے جس میں والدین نے بچوں میں کھانے کی عادات اور موٹاپے کے درمیان تعلق کے سوالنامے بھر کر جمع کرائے ہیں۔ ماہرین کے مطابق اس کی کئی وجوہ ہوسکتی ہیں جن میں ٹی وی پر آنے والے جنک فوڈز کے اشتہارات بھی شامل ہیں اور والدین بچوں کو پھل اور سبزیاں کھلانے سے بھی کترارہے ہیں۔ تاہم 2013 میں کئے گئے ایک مطالعے سے معلوم ہوا ہے کہ اگر بچے صحت مند غذائیں کھائیں تب بھی ٹی وی دیکھنا ان کے لیے مضرِ صحت ثابت ہوسکتا ہے۔

سروے میں یہ رپورٹ بھی سامنے آئی ہے کہ رات کو کھانا کھاتے وقت بچے بہت دیر تک ٹی وی کے سامنے بیٹھے رہتے ہیں اور اسی وقت ان کی صحت پر برے اثرات مرتب ہوتے ہیں اور وہ ضرورت سے زائد کیلیوریز حاصل کرتے ہیں۔ ماہرین نے یہ بھی کہا ہے کہ ٹی وی کی زیادتی بچوں کی نیند پر بھی اثر انداز ہوتی ہے اور یوں وہ موٹاپے کی جانب مائل ہوسکتے ہیں۔

اس مطالعے میں 18 سال سے کم عمر کے ایسے 80 ہزار بچوں کا جائزہ لیا گیا جو مختلف یورپی ممالک سے تعلق رکھتے تھے۔ اس کے علاوہ گزشتہ تحقیق میں ہونے والے 20 تحقیقی مطالعوں کا جائزہ بھی لیا گیا ہے۔ ماہرین نے والدین سے کہا ہے کہ وہ کھانے کھاتے ہوئے بچوں کو ٹی وی دیکھنے کی حوصلہ شکنی کریں اور ان کےلیے ٹی وی کے وقت کو محدود کریں۔
|کراچی: پاکستان میں پہلی بار ایک ایسی نئی تکنیک متعارف کرادی گئی جس سے دوران حمل ماں کے پیٹ میں پرورش پانے والے بچے کے ڈی این اے سے بچے کی 110 بیماریوں کی قبل ازپیدائش تشخیص کی جاسکے گی یہ تکنیک جینوم ٹیکنالوجی کی مدد سے حاصل کی گئی۔

ماہرین کی سر توڑ کوششوں کے نتیجے میں جینوم ٹیکنالوجی کی مدد سے ہر دفعہ حمل کے دوران قبل از پیدائش بیماریوں کی تشخیص کرائی جاسکتی ہے۔ جینوم ٹیکنالوجی کا بنیادی مقصد یہ ہے کہ جاں لیوا اورموروثی بیماریوں کے پھیلاؤ کوروکا جاسکے۔ یہ ٹیکنالوجی دنیا بھرکے مختلف ممالک میں استعمال کی جارہی ہے۔ قبل ازپیدائش بیماریوں میں دل کی بیماریاں، دماغ، گردوں، کھال اور خون کے امراض سمیت دیگر بیماریاں شامل ہیں۔ جینوم ٹیکنالوجی کی مدد سے 5 دن میں 110 بیماریوں کا قبل ازوقت پتا چلایاجاسکتا ہے، یہ تیکنیک پہلی بارکراچی کے نیشنل انسٹیٹوٹ آف بلڈ ڈیزیز میں متعارف کرادی گئی ہے۔

نئی تیکنیک کے ذریعے ان 110 بیماریوں کا باعث بننے والی550 جینزکے ڈی این اے کوجینوم ٹیکنالوجی جس کوشعبہ طب میں NGSبھی کہتے ہیں کی مدد سے ڈی کوڈ کیاجاتا ہے جس میں بچے کی بیماریوں کی قبل ازوقت تشخیص کرلی جاتی ہے۔ اس تیکنیک کی مدد سے جرائم پیشہ اوردہشت گرد افرادکی بھی شناخت کی جاتی ہے، پاکستان میں خاندان میں ہونے والی شادیوں کی وجہ سے جان لیوا اور موروثی امراض نسل درنسل منتقل ہورہے ہیں جس کے نتیجے میں پیدا ہونے والے بچے ان موذی امراض میں مبتلا ہوجاتے ہیں اورسسک سسک کرزندگی گزرانے پر مجبور ہیں۔
ان جان لیوا اورموروثی بیماریوں میں جنم لینے والے بچے مشکل سے 5 سال جی پاتے ہیں جس کے بعد وہ بیماریوں سے لڑتے لڑتے جاں بحق ہوجاتے ہیں۔ حکومت پاکستان کے جاری کردہ اعداد وشمار کے مطابق پاکستان میں 40فیصد شادیاں فرسٹ کزن سے ہوتی ہیں اور30 فیصد شادیاں خاندان یا برادری بنیادوں پر کی جاتی ہیں جس کی وجہ سے خاندان میں ہونے والی بیماریوں کا خمیازہ پیداہونے والے بچوں کو بھگتنا پڑرہا ہے۔ نئی تیکنیک کے موجد ڈاکٹر طاہر شمسی نے جینوم ٹیکنالوجی اور خاندان میں شادیوں کے حوالے سے بتایا کہ موروثی بیماریوں کی بچوں میں منتقلی کی وجہ سے شرح اموات میں بھی اضافہ ہورہا ہے تاہم جینوم ٹیکنالوجی کی مدد سے ماں کے پیٹ میں پرورش پانیوالے بچے کی قبل ازپیدائش اس کی بیماریوں کی تشخیص کی جاسکتی ہے۔ ان کا کہنا تھاکہ پاکستان میں پہلی بارنیشنل انسٹیٹوٹ آف بلڈڈیزیز میں جنیوم ٹیکنالوجی متعارف کردی گئی ہے۔
|ماہرین طب نے دریافت کیا ہے کہ چہرے کی جھریوں کے خلاف کوئی کریم اور دوا اتنی موثر ثابت نہیں ہوسکتی جتنا زیادہ سے زیادہ پانی پینے کا عمل ہے۔

عمر کے بڑھنے کے ساتھ ساتھ انسان کے چہرے پر جھریاں پڑجانا فطری عمل ہے تاہم ان جھریوں کو بہت زیادہ نمایاں نظر آنے سے روکنے کے لیے کیا کچھ کیا جاسکتا ہے؟ اس سلسلے میں جرمنی کے صارفین کے تحفظ سے متعلق ایک معروف جریدے ’ٹیسٹ‘ کی تازہ ترین رپورٹ میں چند دلچسپ حقائق سامنے آئے ہیں۔

رپورٹ میں کہا گیا ہے کہ ہر روز مناسب نیند لینا اور روزانہ کم از کم ڈیڑھ لیٹر پانی پینا چہرے کی جھریوں سے بچنے کے لیے بنیادی اہمیت کے حامل عوامل ہیں۔ ماہرین کے مطابق تمباکو نوشی اور دھوپ کی الٹرا وائلٹ روشنی جلد کو گہرے نقصانات پہنچاتی ہے ان کی وجہ سے چہرے کی جلد کی لوچ اور چہرے کی رونق ختم ہو جاتی ہے۔
جرمن جریدے ٹیسٹ نے 270 خواتین پر 4 ہفتوں تک نو اینٹی ایجننگ کریموں کا تجربہ کیا۔ ان خواتین کے چہرے کے ایک طرف چار ہفتوں تک صبح اور شام ان کریموں کو لگایا گیا جبکہ چہرے کی دوسری طرف نارمل موئسچرائزنگ کریم لگائی گئی۔

چہرے کے اطراف کی کریم لگانے سے پہلے اور بعد دونوں حالت میں تصویریں بنائی گئیں اور اْن کا موازنہ کیا گیا۔  نتیجے سے ظاہر ہوا کہ اینٹی ایجننگ یا چہرے کو جھریوں اور بڑھاپے کے اثرات سے بچانے والی کریموں کا کوئی خاص اثر سامنے نہیں آیا۔

غذا کا عمل دخل
صحت بخش غذا جلد کو خوبصورت بنانے میں بنیادی کردار ادا کرتی ہے۔ وٹامن اور معدنیات سے بھرپور غذائی اجزا جیسے پھل اور سبزی چہرے کی جھریوں کو نمایاں نہیں ہونے دیتے۔ ماہرین کے مطابق متوازن غذا کا استعمال اور کافی مقدار میں پانی پینا نہ صرف تندرست رہنے بلکہ خوشنما نظر آنے کے بھی بنیادی اْصول ہیں۔

کریم یا لوشن کا استعمال
جلد کی حفاظت کے لیے عموماً کریم یا لوشن وغیرہ استعمال کیا جاتا ہے۔ جلد صاف رکھنے، اسے نکھارنے اور جھریوں وغیرہ سے محفوظ رکھنے کے لیے دستیاب کریمیں اور لوشن وغیرہ کیمیائی اجزاء سے تیار کیے جاتے ہیں۔ اس لیے ان کے ضمنی اثرات ضرور ہیں۔

قدرتی تیل یا رجابی تیزاب کا استعمال
ماہرین جلد کا کہنا ہے کہ قدرتی تیل جیسے کہ ارگنڈی، بادام اور جوجوبا جلد کو اضافی رطوبت فراہم کرتے ہیں ان کا استعمال زیادہ مفید ہے۔ اگر یہ سارے نسخے ناکام ہو جائیں تو ’’رجاجی تیزاب‘‘ (hyaluronic acid) کا استعمال جلد کی رطوبت برقرار رکھنے اور خاص کیسوں میں اسے جلد میں داخل کرنے کے کام آتا ہے۔
|کیلیفورنیا: نئی تحقیق سے معلوم ہوا ہے کہ نیلے رنگ کا ایک عام استعمال ہونے والا کیمیکل ڈائی میتھائلین بلو بہت تیزی سے ملیریا کی وجہ بننے والے پیرا سائٹ (طفیلیوں) کو تباہ کرتا ہے اور اس کے انسانوں پر کوئی منفی اثرات مرتب نہیں ہوتے۔

افریقی ملک مالی میں امریکی  یونیورسٹی آف کیلی فورنیا اور ریڈ باؤنڈ یونیورسٹی میڈیکل سینٹر کے ماہرین نے ملیریا کے کئی مریضوں کا اس رنگ سے کامیاب علاج کیا ہے۔ انہوں نے ڈائی میتھائلین بلیو کو ایک اور چینی کیمیکل میں شامل کیا اور اسے ملیریا کے مختلف مریضوں پر آزمایا۔دودن کے اندر اندر مریض ملیریا سے شفا پاگئے۔

ایک اور اہم بات یہ ہے کہ اگر انہیں دوسری مرتبہ مچھر کاٹ بھی لے تب بھی ملیریا دوسرے مریضوں تک نہیں پھیل سکتا ماہرین نے یہ تمام تحقیق لینسٹ نامی سائنسی جریدے میں شائع کرائی ہے اور ناقدین نے اسے ملیریا کے خاتمے میں اہم قرار دیا ہے۔
واضح رہے کہ دوسرے طریقہ علاج سے صحت یاب ہونے والے مریض کو کئی دن بعد بھی کوئی مچھر کاٹ لے تو وہ ان کے خون میں موجود پیراسائٹ سے دوسرے صحت مند شخص کو بھی بیمار کرسکتا ہے لیکن ڈائی میتھائلین کے معاملے میں ایسا نہیں اور اس طریقہ علاج میں مریض کے خون میں موجود جراثیم بھی تباہ ہوجاتے ہیں۔

اس کی وجہ یہ ہے کہ ملیریا سے شفا پانے کے بعد بھی ایک ہفتے سے زائد وقت تک ملیریا کا پیراسائٹ خون میں موجود رہتا ہے اور یوں دوسرے صحت مند لوگ اس سے متاثر ہوسکتے ہیں۔

اس رنگ پر ٹیون بوسیما اور ان کے ساتھیوں نے تحقیق کی ہے اور ان کے مطابق میتھائلین بلیو کا ملیریا کش استعمال بہت موزوں ثابت ہوسکتا ہے۔ ٹیون بوسیما نے مزید کہا کہ یہ دوا وہ خود پر آزما چکے ہیں اور اس سے پیشاب کا رنگ جامنی مائل دکھائی دیتا ہے جو مریضوں کو تھوڑا پریشان کرسکتا ہے اسی بنا پر اب دوا میں کچھ مرکبات ملاکر اس کیفیت کو ختم کرنے کی کوشش کی جارہی ہے۔

عالمی ادارہ صحت (ڈبلیو ایچ او) کے مطابق پوری دنیا میں ہرسال 21 کروڑ کے لگ بھگ افراد ملیریا کے شکار ہوتے ہیں جن میں 4 لاکھ 29 ہزار افراد اس مرض سے لقمہ اجل بن رہے ہیں جن میں افریقی بچے سرِفہرست ہیں۔

اگرچہ یہ رنگ اس سے قبل بھی کئی طبی کاموں میں استعمال کیا گیا ہے لیکن اس کے کئی ضمنی اور مضر سائیڈ افیکٹس بھی سامنے آئے ہیں جس کا تذکرہ اس تحقیق میں نہیں کیا گیا ہے۔
|ایک غذائی تحقیق کے مطابق کھانے میں استعمال کیے جانے والے مختلف مسالے چاہے وہ پسے ہوئے ہوں یا ثابت، نہ صرف کھانوں کا ذائقہ بڑھاتے ہیں، بلکہ بہت سی بیماریاں بھی جڑ سے ختم کرنے میں اہم کردار ادا کر رہے ہیں اور ان کا استعمال ذہن پر مثبت اثرات مرتب کرتا ہے۔

انہیں کھانے سے ذائقے کے ساتھ ساتھ خوشگواریت کا بھی احساس ہوتا ہے۔ کھانوں میں ان مسالوں کی موجودگی کا خیال رکھنا بہت ضروری ہے، کیوں کہ یہ مسالے خوش ذائقہ ہونے کے ساتھ ساتھ مفید بھی ہیں۔ انہیں اچھی طرح صاف کرکے ڈبوں میں محفوظ کر لیا جائے تاکہ بہ وقت ضرورت کام آسکیں۔

یہاں ہم چیدہ چیدہ مسالوں کے فوائد اور ان کے مفید استعمال کا ذکر کرتے ہیں تاکہ آپ ان مسالوں کی اہمیت سے آگاہ ہوسکیں اور اپنے کھانوں کو مزے دار بنانے میں ان کی مدد لے سکیں۔
کلونجی:
کلونجی کے چند دانے کھانے میں ضرور استعمال کرنے چاہییں، کلونجی میں بہت سی بیماریوں کا علاج موجود ہے۔ معدے اور پیٹ کے امراض کے علاوہ آنتوں کے درد، دماغی کم زوری اور فالج سے بچاؤ کا حل بھی کلونجی میں موجود ہے۔ اچار میں اس کا استعمال کیا جاتا ہے، بلکہ اچار اس کے بغیر مکمل نہیں ہوتا۔ اس میں کاربوہائیڈریٹ، فاسفورس اور فولاد کے مرکبات پائے جاتے ہیں۔

ایک تجزیاتی رپورٹ کے مطابق کلونجی میں ایک پیلے رنگ کا مادہ ’کیروٹین‘بھی پایا جاتا ہے جو جگر میں پہنچ کر وٹامن اے میں تبدیل ہوجاتا ہے۔ کلونجی جسم کی قوت مدافعت کو بڑھاتی ہے۔ ایک کپ گرم پانی میں نصف چائے کا چمچہ کلونجی کا تیل ملا کر نہار منہ استعمال کرنے سے دمہ، کھانسی اور الرجی سے نجات مل سکتی ہے۔

دار چینی:
دارچینی کھانے کے ذائقے کو مزید بہتر بناتی ہے۔ یہ بلڈ پریشر اور کولیسٹرول کے مریضوں کے لیے بے حد مفید ہے۔ ایک چھوٹا چائے کا چمچہ دار چینی پاؤڈر کو ایک چمچہ شہد میں ملاکر ایک کپ پانی میں ڈال کر پی لیں، اس سے کولیسٹرول کا لیول کم رہے گا۔ علاوہ ازیں دار چینی کا استعمال ہڈیوں کے درد میں بھی کمی کرتا ہے جب کہ ہی نزلہ و کھانسی میں بے حد مفید ہے۔

کالی مرچ:
کالی مرچ مسالوں میں بنیادی اہمیت کی حامل ہے۔ یہ آنتوں کے کینسر کو جسم میں پھیلنے سے روکنے میں مدد گار ثابت ہوتی ہے۔ یہ نزلہ، زکام میں کمی پیدا کرتی ہے۔ فرائی انڈے پر پسی ہوئی کالی مرچ ڈال کر استعمال کرنے سے اس کا ذائقہ دوبالا ہوجاتا ہے۔ یہ قوت قلب کو بڑھاتی ہے اور معدے میں گیس بننے کا عمل کم کرتی ہے۔ رائتے اور پلاؤ میں ثابت کالی مرچ کا استعمال کیا جاتا ہے جس کا ایک الگ ہی مزہ ہوتا ہے۔ کالی مرچ میں رسولی کے کینسر کے خلاف مزاحمت پائی جاتی ہے۔ کالی مرچ کھانے کی رغبت اور اشتہا کو بھی بڑھاتی ہے۔

چھوٹی الائچی:
چھوٹی الائچی ایک خوش بودار اور لطیف ذائقہ رکھتی ہے، اسی وجہ سے اسے میٹھے کھانوں کی تیاری میں استعمال کیا جاتا ہے۔ یہ منہ کی بدبو، کھانسی اور ہچکی سے نجات دلاتی ہے۔ یہ پتھری ختم کرنے کی بھی صلاحیت رکھتی ہے۔ وزن کم کرنے لیے چھوٹی الائچی کا استعمال بہت ضروری ہے۔

چھوٹی الائچی دو عدد، ادرک ایک چھوٹا ٹکڑا، دار چینی ایک ٹکڑا لونگ ایک عدد، پودینے کی پتیاں چند لے کر ڈیڑھ کپ پانی میں اتنا پکائیں کہ ایک کپ رہ جائے، پھر اس میں لیموں کا رس اور حسب ذائقہ شہد ملا کر صبح شام پی لیں، اس سے وزن میں خاطر خواہ کمی واقع ہوگی۔ اس کے علاوہ چھوٹی الائچی منہ کے چھالوں کا بھی بہترین علاج ہے اسے چبانے سے کھانا آسانی سے ہضم ہوجاتا ہے، اس لیے اکثر کھانے کے بعد الائچی بڑے شوق سے کھائی جاتی ہے۔

زیرہ:
زیرہ چاہے سفید ہو یا کالا، اس کا استعمال مفید ہے، یہ معدے، آنتوں اور پھیپھڑوں کو طاقت فراہم کرتا ہے۔ زیرہ ایک ماشہ باریک پیس کر کھانے میں ملانے سے جگر کو تقویت ملتی ہے۔ یہ پلاؤ اور کڑی کی تیاری میں عام طور سے استعمال ہو تا ہے۔ زیرہ بلغم کو دور کرتا ہے۔ شوگر کے مرض میں بھی یہ ایک بہترین دوا کا کام دیتا ہے۔ اس میں وٹامن ای موجود ہوتا ہے جو بڑھتی عمر کے اثرات کو روکتا ہے۔ جلد کی خارش کو ختم کرنے میں بھی بڑی اہمیت کا حامل ہے۔ ابلتے ہوئے پانی میں تھوڑا سا زیرہ شامل کر کے نہانے سے آپ خود کو تازہ دم محسوس کریں گے۔

سونف:
سونف کھانوں کو خوش بودار بناتی ہے۔ یہ خون کو صاف کرنے میں مدد دیتی ہے۔ اس کے استعمال سے ہچکی ختم ہوجاتی ہے۔ یہ معدے کی جلن کو بھی کم کرتی ہے۔ آدھا چمچہ سونف کا پاؤڈر گرم دودھ میں ملا کر پینے سے نزلہ، زکام سے چھٹکارا حاصل ہوجاتا ہے۔

لونگ:
لونگ کے استعمال سے دانت اور پیٹ کے درد میں کافی فائدہ ہوتا ہے۔ لونگ کے تیل کو گرم کرکے اس کی بھاپ لینے سے سانس کی تکلیف میں کمی آتی ہے۔ لونگ سے چہرے کے مہاسے ختم کرنے میں مدد ملتی ہے۔ لونگ پیس کر اس میں شہد اور لیموں کا رس ملا کر پندرہ منٹ کے لیے چہرے پر لگا رہنے دیں۔ اس سے آپ کی جلد صاف ہوجائے گی اور کھردرا پن بھی ختم ہو جائے گا۔ لونگ جراثیم کش بھی ہے، اس کا تیل کیڑوں کو بھگاتا ہے۔

میتھی دانہ:
میتھی دانہ مختلف کھانوں کو خوش بو دار بنانے کے لیے استعمال کیا جاتا ہے۔ اچار کے مسالے میں میتھی دانہ ضرور شامل کیا جاتا ہے۔ اسے کھانے میں شامل کرنے سے اعصابی تھکاوٹ دور ہوتی ہے۔ یہ کمر اور جگر کے درد کو کم کرنے میں معاون ثابت ہوتا ہے۔ میتھی دانے کا جوشاندہ بناکر پینے سے گلے کا درد اور سوجن ٹھیک ہوجاتی ہے۔ میتھی موسم سرما کے امراض تلی کے ورم اور گنٹھیا وغیرہ کے لیے بھی مفید ہے۔

سبز دھنیا:
خشک سبز دھنیا پیس کر کھانوں میں عام استعمال کیا جاتا ہے۔ یہ جلد کی سوزش، منہ کے السر کے خاتمے کے لیے اہم ہے۔ علاوہ ازیں خون کی کمی کو بھی پورا کرتا ہے۔ یہ بھوک میں اضافہ کرتا ہے اور پٹھوں کے درد کے علاج کے لیے اہمیت رکھتا ہے۔

ان تمام فوائد کے باوجود کھانے میں ان سب مسالوں کی زیادتی نقصان دہ ثابت ہوسکتی ہے، اس لیے کھانوں میں ان کی مقدار مناسب رکھنی چاہیے تاکہ آپ ان مسالوں سے بھرپور انداز سے مستفید ہوسکیں۔
|موسم کے شدت اختیار کرنے سے قبل اگر خواتین باقاعدگی سے چند اشیا کا استعمال گھر کے ہر فرد کو شروع کروادیں تو نہ صرف سردی، کھانسی اور ملیریا سے بچا جاسکتا ہے، بلکہ نزلہ، زکام ، سینے کی جکڑن ، بلغم اور بچوں کی پسلیاں چلنے جیسے مسائل سے بھی محفوظ رہ سکتے ہیں۔

چھے ماہ تک کے بچوں کو ڈاکٹر کے مشورے سے چائے، قہوہ ، کافی، جوشاندہ اور سوپ وغیرہ دینا مفید ہے۔ دیسی مرغی کے انڈوں اور گوشت کا سوپ، یخنی ہر عمر کے افراد کے لیے بہترین ہے۔ اسکول جانے والے بچوں کو چائے، دودھ میں مناسب مقدار میں کافی ڈال کردیں اس ضمن میں قہوہ بھی دیا جاسکتا ہے۔ چائے دودھ، پانی، کافی وغیرہ کے ہر مگ کے ساتھ چٹکی بھر جوشاندہ ڈال کر دینا بھی مفید ہوتاہے۔

گرما گرم چائے میں بھی وہ معدنی اجزا پائے جاتے ہیں جو موسم سرما میں جسم میں گرمی چستی اور پھرتی لاکر کڑکڑاتی سردی میں گھروں سے باہر نکلنے کا حوصلہ دیتی ہے۔ سردی میں تین یا چار کپ چائے نہ صرف جسم، بلکہ دماغ کو بھی تقویت دیتی ہے۔ چائے میں اگر ادرک ، سونٹھ، دار چینی، گڑ ، براؤن شوگر، بلیک چاکلیٹ ، لونگ ، شہد ، لیموں کا رس وغیرہ شامل کرلیا جائے تو بھی حفاظت رہتی ہے تاہم بچوں کو زیادہ دودھ ڈال کردیں۔
قہوہ یا کشمیری چائے:
سردی کے مارے جسم اور دماغ ٹھٹھر گئے ہیں تو گرما گرم قہوے کا استعمال بے حد مفید پایا گیا ہے۔ سخت سردی میں صبح و شام ایک کپ قہوے کا استعمال تمام جسمانی افعال کو متحرک رکھے گا۔ بچوں کو ہلکا قہوہ بناکر دیں۔ کشمیری چائے پینا بھی مفید ہے۔

کافی:
موسم سرما میں کافی کا سب سے زیادہ استعمال ہوتا ہے دیگر مشروبات کی بہ نسبت کافی ہر فرد آسانی سے پی لیتا ہے۔ یوں تو کافی ہر موسم میں پی جاتی ہے تاہم سردیوں میں اسے پینے کا لطف ہی الگ ہے۔ کافی میں سردی بھگانے کے علاوہ سستی، کاہلی اور پژمردگی کو بھگانے کا گر بھی شامل ہے۔

سیاہ کافی:
جاڑے کی یخ بستہ ہوائوں سے مزین طویل راتوں میں یہ جسم میں چستی اور تازگی پیدا کردیتی ہے۔دودھ، بالائی یا کریم کے علاوہ سیاہ کافی بھی سخت سردی میں آب حیات لگتی ہے۔ کافی کی بہت سی اقسام ہیں اور ہر قسم کی کافی کی خوش بو اور ذائقہ الگ ہوتا ہے۔ دن رات میں چار پانچ کپ کافی پینا مفید ہے۔ بچوں کو زیادہ دودھ یا کریم ڈال کر دیں۔

سوئے کی چائے:
موسم سرما میں سوئے کی چائے بھی مفید ہوتی ہے۔ حسب ضرورت ابلتے پانی میں خشک یا سبز سویا ایک چمچہ ڈال کر ایک جوش آنے تک پکائیں، پھر شہد، مصری، کالا نمک، لیموں کا رس یا شکر ڈال کر خاص طور پر بزرگوں اور بچوں کو پلائیں۔ یہ موسم سرما کی شدت سے بچائے گا اور ان میں قوت مدافعت پیدا کرے گا۔

سونٹھ یا ادرک کی چائے:
سونٹھ کا پاؤڈر (خشک ادرک) یا تازہ ادرک کا ایک انچ کا ٹکڑا اور دو کپ گرم کھولتے پانی میں شامل کردیں۔ ایک ابال آنے کے بعد چولہا بند کردیں۔ ایک دو سیکنڈ بعد چھان لیں اور حسب پسند نمک، لیموں کا رس، چینی، مصری ، شہد ڈال کر پی لیں۔

گلاب کے ڈنٹھل:
تازہ گلاب کے پھولوں کے ڈنٹھل یا خشک گلاب کے ڈنٹھل دو کپ پانی میں تین چار ڈال کر ابال لیں، اسے چھان کر اس میں چٹکی بھر کالی پسی ہوئی مرچ، نمک یا چینی، لیموں کا رس یا شہد ڈال کر گرم گرم پیں لیں۔ اس چائے جوشاندے سے آپ کو سردی سے نجات کے ساتھ ساتھ حیاتین اور توانائی بھی ملے گی۔

گل بابونہ 
گل بابونہ ایک بوٹی ہے جو اب ہر بڑے جنرل اسٹور، حکماء کے پاس یا پنساری کی دکان پر ملتی ہے۔ گل بابونہ چائے یا جوشاندے کو حسب ضرورت ابلتے پانی میں شامل کریں اور اسے چائے کی طرح پکائیں۔ یہ چائے اور جوشاندے دونوں کی خوبیاں رکھتی ہے یہ سردی کے ساتھ ساتھ اعصابی تھکن اور دباؤ کو بھی دور کرتی ہے۔ خاص طور پر طلبہ کے لیے بہت مفید ہے۔

یہ چائے نیند، سستی، کاہلی کو بھی بھگاتی ہے۔ اس میں کیفین جیسے مضر اثرات بھی نہیں۔ اسے چائے میں ڈال کر بھی پیا جاسکتا ہے اور سادہ ابلتے پانی میں چینی، شہد، کالی مرچ میں سے کوئی ایک چیز ڈال کر پیا جاسکتا ہے۔ خاص طور پر خواتین اسے اس سردی میں ایام کے دنوں میں پئیں تو ایام کی تکلیف سے بھی نجات ملے گی۔

خمیرہ گاؤ زبان:
خمیرہ گاؤ زبان کے پھول اور پتے دونوں الگ الگ طریقوں سے استعمال ہوتے ہیں۔ پھول کا جوشاندہ اور پتوں کی چائے موسم سرما میں پی جاتی ہے۔ جن افراد کو نیند نہیں آتی اور جو جلدی تھک جاتے ہیں، خصوصاً موسم سرما میں اسکول جانے والے بچوں کو سونے سے ایک گھنٹہ قبل حسب ضرورت ابلتے پانی میں پھول یا پتے ڈال کر جوش دیں اور چھان کر نیم گرم دودھ میں شامل کردیں یا شہد، چینی، مصری وغیرہ ڈال کر پلادیں۔ صبح بچے ہشاش بشاش اٹھیں گے اور سردی سے بھی محفوظ رہیں گے۔

کاسنی:
کاسنی ایک قیمتی پودے کی جڑ ہے جو آسانی سے مل جاتی ہے۔ پانی میں ابال کر پینے سے اس کا ذائقہ اور رنگ دونوں بلیک کافی جیسا ہوتا ہے۔ اسے شہد اور اس کے بغیر دونوں صورتوں میں پینا سردیوں میں بے حد مفید ہے۔ اس کے صبح و شام ایک ایک کپ پینے سے نزلہ زکام ، کھانسی گلے کی خرابی وغیرہ سے حفاظت رہتی ہے۔ اس کی چھال یا جڑ کے چند ٹکڑے حسب ضرورت ابلتے پانی میں چند سیکنڈ ڈال کر رکھیں اور پھر چھان کر حسب پسند نمکین یا میٹھا کرکے پی لیں۔

تیزپات:
تیز پات کے پتے دو کپ پانی میں ایک جوش دے کر نکال دیں۔ پھر چھان کر شہد یا گڑ ملا کر پئیں۔

تلسی:
تلسی کے چند پتوں کو جوش دے کر چھان لیں اور حسب پسند کھانڈ، گڑ ، شکر، نمک، سیاہ مرچ اور لیموں کا رس ڈال کر پئیں۔

سردی بھگانے کے لیے ایک اور طریقہ یہ ہے کہ میتھی کے بیجوں، مولی کے بیجوں اجوائن ، دار چینی، جائفل پاؤڈر، سیاہ گڑ وغیرہ کو پانی میں جوش دے کر پئیں۔
|نیویارک: پوری دنیا میں جراثیم (بیکٹیریا) تبدیل ہوکر ہماری اینٹی بایوٹک دواؤں کو بھی ناکام بنارہے ہیں لیکن اب مٹی میں موجود اہم اینٹی بایوٹک جزو دریافت ہوا ہے جو بہت سخت جان بیکٹیریا تک کو تباہ کرسکتا ہے۔

نیویارک میں واقع راک فیلر یونیورسٹی میں خرد حیاتیات (مائیکروبائیالوجی) کے پروفیسر سین بریڈی نے یہ اینٹی بایوٹک دریافت کی ہے۔ وہ کہتے ہیں کہ مٹی میں جہاں بھی قدم رکھیں 10 ہزار بیکٹیریا پائے جاتے ہیں جن کے متعلق ہم بہت کم جانتے ہیں لیکن مٹی میں کئی اقسام کے اینٹی بایوٹک اجزا بھی پائے جاتے ہیں۔

’نیچر مائیکروبائیالوجی‘ میں شائع ایک رپورٹ میں کہا گیا ہے کہ مٹی کے جس خرد نامیے کو دیکھا گیا ہے وہ میلاسیڈنز جماعت سے تعلق رکھتا ہے اور میتھی سیلین ریزسٹنٹ اسٹیفائلو کوکس آریئس (ایم آر ایس اے) جیسے ڈھیٹ بیکٹیریا کو بھی ختم کرنے کی صلاحیت رکھتا ہے اور اچھی بات یہ ہے اس کے خلاف یہ بیکٹیریا کوئی مزاحمت بھی پیدا نہیں کرسکے ہیں۔
اس دریافت کے بارے میں بریڈی کہتے ہیں کہ نئی دریافت کی افادیت کے باوجود نئی اینٹی بایوٹک دوا فوری طور پر نہیں بن سکے گی کیونکہ اس میں بہت وقت لگ سکتا ہے۔ انسانوں کو امراض سے بچانے والی اینٹی بایوٹکس خود بیکٹیریا سے اخذ کی گئی ہیں۔ اس کی ایک مثال ٹی بی اور طاعون سے بچانے والی اینٹی بایوٹک اسٹریپٹومائی سین ہے جو بہت عرصے قبل نیوجرسی کے ایک فارم میں چھپے بیکٹیریم اسٹریپٹومائسس جرائسیس سے بنائی گئی تھی۔

پروفیسر سین بریڈی کو پورے امریکا سے لوگوں نے مٹی کے نمونے بھیجے تھے جن کی تعداد سیکڑوں میں تھی۔ انہوں نے دن رات محنت کرکے ان کے ڈی این اے دیکھے اور کلون کیے۔ وہ ایسے جین کی تلاش میں تھے جو کیلشیم پر انحصار کرنے والی اینٹی بایوٹکس سے وابستہ تھے۔ یہ بیکٹیریا کو اس وقت تباہ کرتے ہیں جب کیلشیم موجود ہوتا ہے۔

تجرباتی طور پر انہیں چوہوں کے ایسے زخموں پر آزمایا گیا ہے جہاں ایم آر ایس اے موجود تھا اور حیرت انگیز طور پر اس نے تمام زخموں کو ایم اے آر ایس اے سے پاک کردیا اور یہ عمل تین ہفتوں تک نوٹ کیا گیا۔

واضح رہے کہ اس وقت دنیا میں اینٹی بایوٹکس کا ایک بحران پیدا ہوچکا ہے اور ہماری اینٹی بایوٹک دواؤں کے سامنے جراثیم طاقتور ہوکر انہیں بے اثر بنارہے ہیں۔ خدشہ ہے کہ 2050ء تک سالانہ ایک کروڑ افراد اینٹی بایوٹک سے مزاحمت والے امراض کے ہاتھوں لقمہ اجل بن جائیں گے۔
|لاس اینجلس: پاکستان سمیت دنیا بھر میں کولیسٹرول دل اور بلڈ پریشر کے امراض کی وجہ بن کر لوگوں کی جانوں کا خراج لے رہا ہے۔ اب ماہرین نے ایک ایسا جین دریافت کیا ہے جو خون میں کولیسٹرول کم کرنے میں مددگار ثابت ہوسکتا ہے۔

اس جین کو ایم ای ایکس آئی ایس  MeXis  کا نام دیا گیا ہے جو خون کی رگوں سے کولیسٹرول دور کرنے میں مدد دیتا ہے۔ پہلے خیال تھا کہ یہ کوئی خود غرض جین ہے جسے جینیاتی زبان میں ایسا جین کہتے ہیں جو کسی کام کا نہیں ہوتا اور نہ ہی کوئی پروٹین بنانے میں مدد دیتا ہے۔

اب ایک نئی تحقیق سے معلوم ہوا ہےکہ یہ کوئی پروٹین تو نہیں بناتا البتہ یہ خاص قسم کے لانگ کوڈنگ آر این اے (ایل این سی آر این اے) ضرور تیار کرتا ہے۔ یہ ایل این سی آر این اے ایک پروٹین کو اس قابل ضرور بناتا ہے کہ وہ خون کی نالیوں سے کولیسٹرول کم کرسکے۔
یونیورسٹی آف کیلی فورنیا لاس اینجلس (یوسی ایل اے) میں کولیسٹرول مینجمنٹ سینٹر کے سائنس داں ڈاکٹر تامر سلام اور ان کی ٹیم نے اپنی تحقیقات ہفت روزہ سائنسی جریدے نیچر میڈیسن میں شائع کرائی ہیں۔

وقت کے ساتھ ساتھ خون کی رگوں میں پلاک یا فاسد مواد جمع ہوتا رہتا ہے جس سے شریانیں تنگ ہوجاتی ہیں ۔ اس سے دل کو خون کی روانی متاثر ہوتی ہے اور دل کے دورے، سینے کی تکلیف اور ہارٹ فیل کی کیفیت پیدا ہوتی ہے اور کولیسٹرول اس میں اہم کردار ادا کرتا ہے۔
|آج کل ایک حاملہ جوڑا میرے زیر علاج ہے۔ عجیب لگتا ہے نا کہ زوجین حاملہ ہوں اور ایک ساتھ زیر علاج ہوں۔

حمل تو خاتون کا دائرہ اقتدار ہے مرد کے علاج کا کیا معنی۔ دراصل حمل ٹھہرتا صرف عورت کو ہے لیکن اثرانداز پورے خاندان پر ہے خصوصاً اگر اس سے پہلے چند بار حمل ضائع ہو چکا ہو۔ ایسی صورتحال میں ہر نیا حمل زوجین کو بے طرح پریشان کرتا ہے، خوشی سے زیادہ خوف کا عنصر نظر آتا ہے، امید سے زیادہ بے یقینی۔

تیقن کے ساتھ دوا کھلانے کی بجائے پیسے اور کوشش ضائع جانے کے خیال کے ساتھ مارے باندھے دوا کھلائی جاتی ہے۔ ڈاکٹر سے ملنا اور اس پر اٹھنے والے اخراجات انتہائی بُرے لگتے ہیں اور دنیا کی لپلپاتی زبانوں کا ناگ ہر لمحے پھنکارتا رہتا ہے۔ ایسی صورت میں خاتون کے جسمانی علاج کے ساتھ ساتھ زوجین کے نفسیاتی علاج کی بھی ضرورت پڑتی ہے۔
’اٹھرا‘کا الزام عورت کو زندہ درگور کرنے کے مترادف ہے۔ ایک طرف ایسی عورت  بے بس ماں ہوتی ہے جس کا حمل پیش رفت نہیں کرتا یا اس کا بچہ پیدائش کے بعد اللہ تعالیٰ کو پیارا ہو جاتا ہے۔ حکیمی تشریح کے مطابق ایسی عورت جس کا بچہ دورانِ حمل سے لے کر عمر کے پہلے آٹھ سال کے دوران میں وفات پا جائے اسے ’اٹھرا‘ کی مریضہ کہا جاتا ہے۔ ایسی خاتون کو بد نصیب ،منحوس اور جنات کے سایہ سے متاثر مانا جاتا ہے۔ گھر میں اس سے نچلے درجے کا سلوک کیا جاتا ہے اور دیگر حاملہ خواتین کو اس کے سائے سے بھی بچایا جاتا ہے۔ ایسی خاتون معاشی مقاطعہ کا شکار بنا دی جاتی ہے اور ذہنی اذیت کے اندھے گڑھے میں گرا دی جاتی ہے۔

نئی نویلی دلہنیں ہوں یا رشتے کی منتظر بچیاں یا حاملہ خواتین ان سب کو ایسی خاتون کے سائے سے بھی بچایا جاتا ہے تاکہ ان خواتین کے ساتھ بھی وہی کچھ پیش نہ آئے جس کا شکار ’اٹھرا‘ میں مبتلا خاتون ہے۔ یہ خواتین شادی یا گود بھرائی کی تقریبات پر اوّل تو مدعو نہیں کی جاتیں، اگر مارے باندھے بلا بھی لی جائیں تو انہیں رسوم میں شامل نہیں کیا جاتا۔ یہ ذہنی اذیتیں خاتون کی روح کو ناسور ایسے گھاؤ بخشتی ہیں۔

اگر خاتون کے پاس کوئی ذہنی مصروفیت مثلاً نوکری وغیرہ ہے تب تو معاملات کچھ بہتر رہتے ہیں لیکن ایک گھر کی چاردیواری میں بیمار ماحول کی قیدی ان خواتین کا انجام عموماً ذہنی امراض کے کسی اسپتال میں یا کسی بند کوٹھری میں زنجیروں سے بندھی مخبوط الحواس عورت کی صورت میں ہوتاہے کیونکہ یہ معاشرہ مرد کی دوسری شادی قبول کر لیتا ہے لیکن یتیم خانے سے آنے والے لے پالک بچے کو قبول نہیں کرتا۔ اگر خاتون کے ایک جنس کے بچے بچ جائیں مثلاً بیٹیاں ، چند ضائع ہو جائیں تو بغیر کسی سائنسی ثبوت کے اس خاتون کو ’بیٹوں کا اٹھرا‘ تشخیص کردیا جاتا ہے۔ اس مرض کی تشخیص طب سے زیادہ معاشرتی طور پر کی جاتی ہے، خواتین گزٹ میں اس کی خبر سینہ در سینہ پھیلائی جاتی ہے۔

اس مرض کا ’مثبت‘ معاشرتی پہلو یہ ہے کہ اس سے بہت سے خاندانوں کے پیٹ پالے جاتے ہیں۔ متاثرہ خاتون اٹھرا کا علاج کرنے والے بنگالی بابا کے دم کیے چنے کھائے اور ان کا دم کیا پانی گھر میں چھڑکے، ہر ہفتے کا علاج کچھ فیس کے عوض کرائے تاکہ خاتون کا حمل اور بنگالی بابا کا چولہا چلتا رہے۔ اس علاج کی ناکامی کے بعد اگلی بریک پیر صاحب بڑے سائیں کے آستانے پر لگائی جاتی ہے۔ اس طریق علاج میں تعویز بازو،کمر، پیٹ یا گردن میں باندھنے کے لیے دیا جاتا ہے۔

دم شدہ پانی پینے یا چھڑکنے کے لیے، خوراک میں چند اشیا کی مناہی اور کچھ کا اضافہ، کسی مشکوک فیملی ممبر سے ملنے پر پابندی لگا دی جاتی ہے۔ اور دلچسپ بات یہ بھی ہے کہ اس تمام عرصہ میں کسی ندی نالے یا دریا کو پار کرنا حاملہ عورت کے لیے منع ہوتا ہے، اس لئے میکا یا سسرال کسی ایک مقام پر نو مہینے کا وقت گزارا جاتا ہے، پیر صاحب کی اجازت کے بنا ڈاکٹری معائنہ اور دوا منع ہوتی ہے، حتی کہ بچہ ضائع ہونے کی علامات ظاہر ہونے کی صورت میں بھی ڈاکٹر سے ملنا منع ہوتا ہے۔

ہر ہفتے دو ہفتے بعد دم کرانے اور دم شدہ پھکیاں لینے کے لیے نذر نیاز کے ہمراہ آستانہ عالیہ میں حاضری دی جاتی ہے۔ اب نو ماہ کی دیگیں تو ایک حاملہ خاتون ہی پکوا دیتی ہے چاہے نو ماہ بعد پتا چلے کہ حمل تو سرے سے تھا ہی نہیں۔کچھ سائنٹیفک پیر حضرات دوران روحانی علاج ایک دو دفعہ الٹرا ساؤنڈ کی اجازت تو دے دیتے ہیں لیکن میڈیکل ادویات سے سخت پرہیز کرایا جاتا ہے۔

حمل چل گیا تو کاروبار چمک گیا اور نہ چلا تو وجہ رب کی رضا اور مشکوک فیملی ممبر کا زبردست سفلی عمل ٹھہرائے جاتے ہیں۔ ان بازیگروں کے کرتب اس قدر متاثر کن ہوتے ہیں کہ سیدھے سادے لوگ تو ایک طرف اچھے بھلے پڑھے لکھے سیانے بھی ان کے چنگل میں پھنسے نظر آتے ہیں۔ یہ تمام حضرات ایک بات پر متفق ہیں کہ مریض کو ڈاکٹر کے پاس جانے سے ہر ممکن کوشش کرکے روکنا ہے، اس کے لیے انہیں عمل کا حوالہ دینا پڑے یا ڈاکٹری علاج کی بدخوئی کرنی پڑے وہ کریںگے۔یوں آہستہ آہستہ اثر کرنے والے زہر کی مانند یہ مسلسل عمل مریض کو مسیحا سے دور لے جا رہا ہے۔ مریض کے ذہن میں ڈاکٹر سے ملاقات سے پہلے ہی شکوک کا ایسا جال بُن دیا جاتا ہے کہ ڈاکٹر کی کہی واضح بات بھی اس ذہنی چھلنی سے گزرتے بے حال ہوجاتی ہے، جب مریض ڈاکٹر پر یقین نہیں کرتے تو مشکل علاج مشکل تر ہو جاتا ہے۔

مریض اور ڈاکٹر، دونوںکے لیے یاد رکھنے کی بات یہ ہے کہ ڈاکٹر چور یا مجرم نہیں ہوتے، وہ کسی کے بچے کے ضائع ہونے کی وجہ نہیں ہوتے، انسان کے ساتھ انسانی مشینری کے طریقہ استعمال کا کوئی معلوماتی کتابچہ مہیا نہیں کیا گیا۔ کتنا آسان ہوتا اگر اللہ تعالیٰ ایک معلوماتی کتابچہ ہر ایک انسان کے ہاتھ میں دے کر اُسے دنیا میں بھیجتے۔ طبی سائنس اور ڈاکٹرز نے جو بھی کچھ سیکھا ہے مشاہدے، تجربے اور اس کے نتائج سے سیکھا ہے، یہ تاقیامت جاری رہنے والا عمل ہے۔ طب میں کوئی مقام آخری نہیں ہوتا۔ ہر انسان ایک ہی دوا کو ایک ہی طرح رسپانڈ نہیں کرتا، یعنی ایک سی بیماری میں مبتلا مختلف انسان ایک سی دوا کو ایک جیسا اور ایک جتنا نتیجہ نہیں دیتے۔ مثلاً کچھ مریضوں کا بخار چائے کے کپ، کچھ کا  ایک گولی اور کچھ کا دوسری گولی سے اترتا ہے۔ ایسے بھی ہیں جو بخار سے پیچھا چھڑانا تو چاہتے ہیں لیکن بخار کمبل ہوا جاتا ہے۔ یہی صورتحال دورانِ حمل پیش آئندہ پیچیدگیوں کے متعلق کہی جاسکتی ہے۔

ہر حمل دوسرے سے مختلف ہوتا ہے۔ چاہے وہ دو مختلف عورتوں کے حمل ہوں یا ایک ہی عورت کے دو حمل۔ ہر بار ایک نیا انسان نئے حالات و واقعات اور صحت کے اتار چڑھاؤ سے گزر کر عدم سے وجود کا سفر طے کرتا ہے۔ اس حیات و موت کے سفر میں بنیادی طور پر ہر انسان اکیلا ہے، اسے اکیلا ہی پیدا ہونا ہے بعینہ اسے اکیلا ہی آخری سفر پر روانہ ہونا ہے، ان دو اہم سفروں کے درمیان کا وقفہ جسے ہم ’زندگی‘ کہتے ہیں ، اس زندگی میں ہم بظاہر بہت رشتوں ناتوں میں گھرے نظر آتے ہیں لیکن بہرطور انسان اصل حقیقت میں اکیلا ہی ہے۔ اسے عدم سے اس کی منفرد جینیاتی خصوصیات کے ساتھ وجود کے سفر پر روانہ کیا جاتا ہے۔

اس سفر میں ہر مسافر کا زادِ راہ (جینوم اور خصوصیات) اور سواری (ماں، رحم) دوسرے سے مختلف ہوتی ہے۔ زادِ راہ اور سواری کتنے روزہ سفر میں مسافر کا ساتھ نبھاتے ہیں یہ ہر کسی کا اپنا الگ نصیب ہوتا ہے۔ مناسب اسباب سفر اور بہترین تازہ دم، مکمل سہولیات سے لیس سواری پر سفر آرام دہ بنا تھکن اور بغیر کسی حادثے کے طے ہو جاتا ہے جبکہ زادِ راہ اگر کم ہے یا کمتر کوالٹی کا ہے یا سواری پرانی، تھکی ہاری، تباہ حال ہے یا اس کا ایندھن کم ہے تو سفر درمیان ہی میں ختم ہو جانے کا چانس زیادہ ہے۔ عدم سے وجود کے اس سفر میں مسافر اور سواری بدلے نہیں جا سکتے۔ ہاں انہیں کچھ حد تک بیرونی امداد دی جا سکتی ہے۔

سب سے اہم نکتہ یاد رکھئے کہ بچہ ضائع ہونا یا حمل گر جانا ڈاکٹر کی غلطی نہیں۔  صنعتی دور کی ایک اہم اصطلاح یاد رکھیے:’’پروڈکشن ویسٹ یعنی پیداواری فضلہ‘‘۔  یعنی دوران پیداوار، پیداوار کا کچھ حصہ ضائع ہو جانا۔ آپ ٹائل فیکٹری کی مثال لیجئے۔ ہر ٹائل اے یا اے پلس کیٹاگری کی نہیں ہوتی۔ کچھ ’بی‘ کچھ ’سی‘ اور کچھ بالکل فارغ کچرا لیول میں ڈال دی جاتی ہیں۔ یہ پروڈکشن ویسٹ کہلاتی ہے اور ہر فیکٹری کے فائنل تیار شدہ مال کا ایک لازمی حصہ ہے۔ حمل کا پروڈکشن ویسٹ 15 فیصد ہے یعنی دنیا میں کل جتنے بھی حمل ٹھہرتے ہیں ان میں سے 15 فیصد حمل نو ماہ کی معیاد مکمل نہیں کرپاتے اور دورانِ حمل ہی ضائع ہو جاتے ہیں۔ اب دو سوالات پیدا ہوتے ہیں: اولاً : ایسا کیوں ہوتا ہے؟ ثانیاً: اس کا کیا علاج ممکن ہے؟

’کیوں‘ کا جواب پانے سے پہلے یہ بات جانیے کہ تقریباً تمام طبی کتب ترقی یافتہ ممالک میں لکھی جاتی ہیں اور انہی کے اکٹھے کئے ہوئے اعداد و شمار بتاتی ہیں۔ ترقی پذیر ممالک میں حمل کے ضائع ہونے کو اکثر اس خوف سے چھپا لیا جاتا ہے کہ لوگ کیا کہیں گے؟ اس لیے سو فیصد درست اعداد و شمار مہیا ہونا مشکل ہیں۔ ترقی پذیر ممالک میں بیشتر لوگ اپنی زندگی کے رخ اسی جملے کی روشنی میں طے کرتے ہیں۔ کھانا، پینا، اوڑھنا، پہننا، گھر، گاڑی، جاب، تعلیم حتیٰ کہ شادی کے لیے لڑکی کا انتخاب اور بچوں کی تعداد بھی اسی سوچ کے تحت طے کی جاتی ہے۔ اگر والدین کرکٹ ٹیم بنانے کے خواہش مند بھی ہیں اور فٹ(Fit) بھی تب بھی معاشرے کے ڈر سے کم بچے پیدا کرتے ہیں، اگر کسی کے بچے پیدا ہونے میں دیر ہو رہی ہے تب بھی جلد از جلد پیروں، فقیروں، حکیموں اور ڈاکٹروں کے چکر لگاتے ہیں، اس ڈر سے کہ لوگ کیا کہیں گے۔

ترقی پذیر ممالک میں اسقاط حمل کا درست ڈیٹا اس لئے بھی مہیا نہیں کیا جاسکتا کیونکہ یہ معاشرتی طور پر ممنوعہ موضوع ہے، اور درست ڈیٹا نہ ہونے کی وجہ سے وجوہات پر بات کرنا بھی مشکل ہے۔ سوال یہ ہے کہ کتنے حمل ضائع ہونے کے بعد وجہ تلاش کرنے کے لیے تحقیق کی جانا چاہیے، ایک، دو، تین یا زیادہ۔ 15 فیصد پروڈکشن ویسٹ کو ذہن میں رکھتے ہوئے اگر دو تین صحت مند بچے موجود ہیں تو ایک آدھ بچے کے ضائع ہونے پر تحقیقات میں پڑنے کی کوئی وجہ نہیں۔آپ بھی  اپنے بچے، اپنی ذہنی صحت کے ساتھ دشمنی مت کیجئے۔ گھبرائے ہوئے مریض اپنا پہلا بچہ ضائع ہونے پر سوال پوچھتے ہیں کہ اب اگلا بچہ ضائع ہونے کا امکان کتنا ہے؟ انہیں خبرہونی چاہئے کہ ایک ابارشن کے بعد دوسرے ابارشن کا چانس17 فیصد ہے۔ دو کے بعد تیسرے ابارشن کا چانس 24 فیصد اور تین کے بعد چوتھے ابارشن کا چانس 32 فیصد ہے۔ امریکہ میں دو بچے اور انگلینڈ میں لگاتار  تین بچے ضائع ہونے کے بعد زوجین کو انویسٹی گیشن یعنی لیبارٹری جانچ کی طرف لایا جاتا ہے جبکہ پاکستانی رویہ یہ ہے کہ شادی سے پہلے علاج شروع کر دیا جائے تاکہ شادی کے بعد حمل ضائع نہ ہو۔

اسقاط حمل کی وجوہات
(1) حمل زوجین کے تولیدی مواد کے ملنے سے وقوع پذیر ہوتا ہے، یہ بظاہر عام سا نظر آنے والا واقعہ دراصل انتہائی باریک نفاست اور حسابی اصول پر کام کرتا ہے۔ اس اہم ترین واقعے میں ایک باریک سے باریک ترین نکتے کا فرق محرم کو مجرم کے مصداق نارمل کو ابنارمل بنا دیتا ہے اور ابنارمل حمل کا نتیجہ اسقاط کی صورت میں نکلتا ہے۔ پچھلی سطروں میں، میں نے ذکر کیا کہ ہر شخص اکیلا ہے اور ہر مسافر کا زاد راہ مختلف ہے۔

حمل کے سفر میں بھی زادِ راہ (تولیدی مواد جو والدین کی طرف سے ملا) اہم ترین ہے۔ قدرت کے کارخانے میں بہترین کا انتخاب اور اس کا تحفظ خود قدرت کرتی ہے۔ عموماً میں اپنی مریض خواتین کو یہ بات سمجھاتی ہوں کہ حمل کے پہلے تین ماہ میں ضائع ہو جانے والا حمل دراصل والدین کے لیے اللہ کی خاص رحمت کا مظہر ہے کہ اللہ کریم نے والدین کو بڑی آزمائش (جسمانی یا ذہنی معذور اولاد) سے بچا لیا۔ سو یہ مقام شکر ہے نہ کہ مقام غم و فکر۔قدرت کا نظام ایسا ہے کہ ہر شخص اس کارخانہ قدرت میں آزادانہ زندگی گزارنے کے قابل ہو لہذا ضائع ہونے والے بیشتر حمل دراصل آزادانہ زندگی گزارنے کے قابل نہیں ہوتے، اس کی مثال پودے کے بیج سے لیجئے، ہر بیج سے پودا نہیں بنتا اور ہر پودا ایک جیسا طاقتور بھی نہیں ہوتا۔

(2) حمل کے میزبان یعنی رحم کی گنجائش، یعنی رحم/بچہ دانی کی حمل ٹھہرانے کی استطاعت کیسی ہے؟ عام طور پر رحم کی شکل ایک اُلٹی ناشپاتی کی شکل جیسی ہوتی ہے، جس کی بیرونی اور اندرونی جلد ہموار ہوتی ہے یعنی بلا کسی ابھار یا گڑھے کے یکساں ہموار اور ملائم ، بچہ دانی دوران ارتقاء دو ملیرئن ڈکٹس (دائیں اور بائیں) ادغام سے وجود میں آتی ہے۔ یہ دو ڈکٹس(نالیاں) عین درمیان میں مدغم ہوتے ہیں اور ارتقاء  کے دوران بچے کے پیٹ کے نچلے حصے یعنی پیڑو پر آ کر ٹھہر جاتے ہیں، اگر دوران ارتقا یہ دونوں اطراف کی نالیاں ایک دوسرے میں مدغم ہونے کے عمل میں کسی نکتے پر رک جائیں تو رحم کی مختلف اشکال سامنے آتی ہیں۔

مثلاً دو نصف بچہ دانیاں جو ایک دوسرے سے علیحدہ اور دور ہوں، یا دو ایک دوسرے سے چپکی لیکن درمیان سے ایک دیوار سے مکمل الگ، آدھی مدغم آدھی الگ اور مکمل مدغم لیکن ایک درمیانی پردے کے ساتھ۔ ان مختلف اشکال کی بچہ دانیوں میں حمل کا درست طور پر پرورش پانا، ایک عام نارمل رحم کے مقابلے میں مشکل ہے اور حمل کو نارمل متوازن رفتار سے پرورش پانے کے لیے ایک ایسی بچہ دانی درکار ہوتی ہے جو حمل کے سائز میں اضافے کے ساتھ ساتھ بالکل اسی رفتار سے شکل اور سائز میں خود بھی بڑھے۔ یعنی ایک غبارے میں ہوا یا پانی بھرنے پر جیسے غبارہ یکساں رفتار سے ہموار شکل و صورت میں بڑھتا اور پھولتا ہے بعینہ بچہ دانی کو بچے کے ساتھ پھیلنا چاہیے۔ رحم عام انسانی اعضا سے اس لحاظ سے مختلف ہے کہ دوران حمل یہ اپنی ہئیت اور سائز تبدیل کرتا ہے۔

اس خاص مقصد کے لیے قدرت نے اسے ایسے عضلات سے نوازا ہے جو کھنچنے ، بڑھنے اور سکڑنے کی صلاحیت رکھتے ہیں۔ اسی رحم میں کچھ بافتیں/ریشے (tissues ) ایسے بھی ہوتے ہیں جو پھیلنے کی صلاحیت نہیں رکھتے، یہ فائبرس ٹشو کہلاتے ہیں۔ فائبرس ریشے اور رحمی ریشوں کا بہترین تناسب حمل کی عمدہ میزبانی کے لیے اہم ترین ضرورت ہے۔ مختلف انفیکشن، رسولیاں، رحم کی ابنارمیلٹی یا ماضی میں کیے گئے آپریشن (رسولی یا سیزیرین ) رحم میں نہ پھیل سکنے والے فائبرس ریشوں کی مقدار بڑھا دیتا ہے اور بچہ دانی حمل کے ساتھ مناسب رفتار یا مناسب شکل میں پھیلنے کی صلاحیت کھو بیٹھتی ہے۔ اسی مشکل سے بچنے کے لیے سیزیرین کا کٹ رحم کے انتہائی نچلے حصے میں لگایا جاتا ہے جس میں قدرتی طور پر فائبرس ریشوں کی مقدار زیادہ ہوتی ہے اس طرح اگلا حمل محفوظ بنایا جاتا ہے۔

آپ دوبارہ غبارے میں پانی بھرنے کی مثال لیجئے، ایسا غبارہ جس کی دیوار کسی جگہ سے کمزور ہو۔ اس میں پانی بھرنے سے غبارے کی شکل میں کمزور حصے میں ایک علیحدہ ابھار ظاہر ہوگا۔ اسے سیکیولیشن (ابھار) کہتے ہیں۔ یہ دوران حمل بچہ کے ضائع ہونے یا زچہ کو دوران حمل شدید درد ہونے کی وجہ بن سکتا ہے۔ اس سکیولیشن کے عمل میں بچہ اور بچہ دانی کے بڑھنے کی سپیڈ میچ نہیں کرتی جس کی وجہ سے درد شدید ہوتا ہے۔ اس کی مینیجمنٹ میں رحم کے منہ کو ٹانکا لگانا اور حمل کے لیے کھاد کا کام کرنے والی ادویات کا استعمال ہوتا ہے۔ اسی طرح رحم میں رسولی ، پردے یا انفیکشن کا ہونا بھی بچہ ضائع ہونے کی وجہ بن سکتا ہے۔

ایک کامیاب حمل کے بعد ایک بچہ ضائع ہو جائے تو ایسی صورت میں اسقاط حمل کی وجوہات میں بچہ دانی کا کردار ہونا مشکل ہے۔ اس مقام پر یہ بات بھی بتاتی چلوں کہ جیسے ایک غبارے کو پہلی بار پھلانا مشکل اوردوسری بار آسان ہوتا ہے ایسے ہی رحم کا پہلی بار بڑھنا، دوسری بار کی نسبت مشکل ہوتا ہے۔ بار بار بچہ ضائع ہونے کی صورت میں رحم کا کیمرے کے ذریعے اندرونی معائنہ( HYSTEROSONOGRAPHY ) ضرور کروائیں۔

(3) رحم کی اندرونی جھلی (بچے کا نرم گرم بستر)۔ حمل نے رحم کے اندر رحم کی نرم گرم خون اور خوراک سے بھرپور جھلی کی گود میں جونک کی مانند چپکنا، خوراک حاصل کرنا اور بڑھنا ہوتا ہے۔ اس گود یعنی جھلی میں خون اور خوراک کی کمی اسے برا میزبان بناتی ہے اور بھوکا مہمان جلد ہی میزبان کو ’بائے، بائے‘ کہہ دیتا ہے، حمل کا خصوصی ہارمون پروجیسٹران اس میں خون کی سپلائی بحال رکھنے کا ضامن ہے۔ جن خواتین میں دوران حمل پروجیسٹران کی کم مقدار بار بار اسقاط حمل کی وجہ بنی ہو انہیں پروجیسٹران کی اضافی مقدار دی جاتی ہے۔ اس کا نارمل لیول شروع کے مہینوں میں 12 نینوگرام فی ملی گرام سے کچھ زیادہ سے لے کرحمل کے اختتام پر 50 نینو گرام فی ملی گرام سے کچھ اوپر تک ہونا چاہیے۔ دوران حمل ظاہر ہونے والی بیشتر علامات اسی ہارمون کی مرہون منت ہیں۔

(4) زچہ کے بائیو کیمیکل ایونٹس (حیاتیاتی کیمیائی صورتحال ): یعنی رحم کے اندرونی کیمیائی حالات، حمل، ذیابیطس کا باعث بننے والی بیماری ہے۔ دوران حمل شوگر کا کنٹرول اس طرح سے تبدیل ہوتا ہے کہ حاملہ عورت دوران حمل شوگر کا شکار ہو سکتی ہے جبکہ عام حالات میں اس کا شوگر کا کنٹرول بہترین ہوتا ہے۔ اسی طرح تھائیراڈ (گلہڑ) کا مسئلہ سامنے آتا ہے۔ حاملہ خاتون میں بیٹا ایچ سی جی beta HCG ہارمون کی موجودگی تھائیرائڈ کے کنٹرول پر اثرانداز ہوتی ہے۔ اس کی بنیادی وجہ بیٹاایچ سی جی ہارمون اور تھائیرائڈ اسٹیمولیٹنگ ہارمون کی مالیکیولر( مالیکیولیائی ) ساخت کی نہایت قریبی مماثلت ہے۔ بارڈر لائن(انتہائی حد پر موجود) تھائیرایڈ فنکشن نتائج بار بار حمل کے ضائع ہونے کی وجہ بن سکتے ہیں۔ ایسی صورتحال میں تھائیرایڈ ہارمون کا کنٹرول نارمل رینج کے عین درمیان میں رکھنے کی کوشش کی جائے۔

حمل کے نو ماہ کو تین تین ماہ کے وقفوں میں تقسیم کیا جائے تو پہلے، دوسرے اور تیسرے تین ماہ میں تھائیرائڈ گلینڈ سے پیدا ہونے والے تین اہم ہارمونز کی نارمل مقدار مندرجہ ذیل ہے
|ایک مرتبہ اندرون شہر ایک تنگ بازار سے گزرنا ہوا۔

بازار میں ایک تو ویسے ہی بے تحاشا رش تھا۔ دوسرے دکانوں کے آگے قائم ناجائز تجاوزات، گدھا گاڑیوں اور رکشوں نے نقل و حرکت جام کرکے رکھ دی تھی۔یہاں تک کہ پیدل چلنے والوں کا بھی گزرنا محال ہورہا تھا۔ اوپر سے لوگوں اور ٹریفک کا شور، غرض ایک افراتفری کا عالم تھا۔ ایسے میں اچانک ایک بچے کے زور زور سے رونے کی آواز سب شوروغل پر غالب آگئی۔

جب پیچھے مڑ کر دیکھا تو ایک عجیب منظر دکھائی دیا۔ ایک موٹر سائیکل پر میاں بیوی اور آگے ایک بچہ سوار تھے۔ بچے کے ہاتھ میں کافی سارے کھلونوں کے شاپر تھے جبکہ ماں کے ہاتھ اور موٹر سائیکل کے ہینڈل پر بھی سودا سلف کے شاپر لٹک رہے تھے۔ بچہ زور و شور سے روئے چلا جارہا تھا اور ماں باپ کے سمجھانے اور پیار کرنے کے باوجود چپ ہونے میں نہیں آ رہا تھا۔ پتا یہ چلا کہ وہ اپنی پسند کا ایک اور کھلونا لینے پر بضد تھا اور ماں باپ اس ضد سے باز رکھنے کے لیے اسے منانے کی کوشش کررہے تھے۔ اب معلوم نہیں کہ ان کے پاس وہ مہنگا کھلونا خریدنے کے لیے پیسے نہیں تھے یا کوئی اور بات تھی لیکن بچہ اپنی ضد چھوڑنے کو بالکل تیار نہیں تھا اور مسلسل روئے چلا جارہا تھا۔
بہت سے لوگ رک کر دلچسپی سے یہ سارا منظر دیکھ رہے تھے۔ آخر کار بچے کے باپ نے تنگ آکر موٹر سائیکل چلانا چاہی۔ اب صورتحال یہ تھی کہ بچے کا رونا دھونا اور شدت اختیار کرگیا، ساتھ ساتھ وہ موٹر سائیکل پر بیٹھے بیٹھے ہاتھ پاؤں بھی مارنے لگا تھا۔ صاف نظر آرہا تھا کہ اسے سمجھانا عبث ہے۔ بچے کے باپ کے لیے اتنے رش میں موٹر سائیکل پر لدے سامان اور اس پر سوار بیوی بچے کے ساتھ موٹر سائیکل چلانا اور اسے سنبھالنا ایک مشکل کام ثابت ہورہا تھا۔ اوپر سے سب لوگ یہ معاملہ دیکھ دیکھ کر محظوظ ہورہے تھے۔ خجالت اور پریشانی نے بچے کے باپ کی حالت غیر کردی اور اس نے بچے کو دو تین تھپڑ رسید کیے مگر اس کا ردعمل بچے کے مزید رونے کی صورت میں نکلا۔ جیسے تیسے اس شخص نے موٹر سائیکل سنبھالی اور وہاں سے روانہ ہوگیا۔

ایسے اور دیگر کئی واقعات ہم اپنی روزمرہ زندگی میں مشاہدہ کرتے ہیں۔ کہیں بچے گھر میں اپنی ضد منوانے کے لیے رونے کو ایک حربے کے طور پر استعمال کرتے ہیں تو کہیں سکولوں میں اساتذہ کی مار سے بچنے کے لیے پہلے ہی رونا شروع کردیتے ہیں۔ کہیں مذاق ہی مذاق میں کسی کو اگر اچانک ڈرا دیا جائے تو لوگ (خصوصاً خواتین) روپڑتی ہیں۔ اسی طرح مختلف جذبات مثلاً غم و یاس یا کسی تکلیف میں مبتلا ہوکر لوگوں کی آنکھیں چھلک پڑتی ہیں۔ اور تو اور اکثر لوگوں کے خوشی کے مواقع پر یا بہت زیادہ ہنسنے کے باعث بھی آنکھوں سے آنسو رواں ہوجاتے ہیں۔ آخر ایسا کیوں ہوتا ہے؟ انسان غمی خوشی یا دیگر مواقع پر اپنے جذبات کا اظہار کرتے وقت رو کیوں پڑتا ہے؟ یہ سوال بہت اہم ہے۔

انسان جب پیدا ہوتا ہے تو روتا ہوا اس دنیا میں آتا ہے۔ سائنس دان کہتے ہیں کہ اس موقع پر رو کر بچہ اپنے جسمانی اعضاء مثلاً پھیپھڑے وغیرہ اور سانس لینے کے عمل کو متحرک کرتا ہے۔ بعد میں وہ جب تک بولنے کے قابل نہیں ہوجاتا تو اپنی ضروریات جیسے بھوک کے وقت خوراک وغذا کے حصول وغیرہ کے لیے رو کر اپنی طرف توجہ مبذول کرواتا ہے یا پھر اپنی کسی تکلیف کا اظہار بھی رو کر ہی کرتا ہے۔ جب انسان دنیا سے جاتا ہے تو اس کے پیارے اور چاہنے والے اس کے بچھڑنے کا غم رو کر مناتے ہیں۔ غرض رونا مختلف جذباتی کیفیات کے اظہار کا ایک ذریعہ ہے اور یہ ایک فطری رویئے کا نام ہے۔

سائنس دان اس ضمن میں زیادہ پر یقین نہیں ہیں کہ انسان کیوں روتا ہے۔ چارلس ڈارون نے ایک بار کہا تھا کہ ’’جذبات میں بہہ نکلنے والے آنسوؤں کا کوئی مقصد نہیں ہوتا۔‘‘ آج ایک سو پچاس سال گزرنے کے باوجود جذبات کی رو میں بہہ کر رونا انسانی جسم کے حیران کن اسراروں میں سے ایک ہے۔ گو کچھ دیگر انواع بھی درد، تکلیف یا پریشانی کی صورت میں آنسو بہاتی ہیں لیکن یہ صرف انسان ہی ہیں کہ جن کی آنکھیں کسی بھی احساس تلے چھلک پڑتی ہیں۔ آخر ایسا کیوں ہوتا ہے؟

اس موضوع پر تحقیق کرنے والے عام طور پر اپنی توجہ حیاتیاتی عمل کے بجائے جذباتی محسوسات پر زیادہ مرکوز رکھتے ہیں۔ ہالینڈ کی ٹلبرگ یونیورسٹی کے پروفیسر ’’ایڈونگر ہوئٹس‘‘ لکھتے ہیں کہ اگر کسی انسان کے معدے میں تتلی پائی جائے تو یہ بات شائد سائنس دانوں کے لیے حیرت انگیز یا دلچسپی کا باعث نہیں ہو گی، بلکہ ان کے لیے محبت جیسے احساسات پر تحقیق کرنا زیادہ دلچسپی کا باعث ہوتا ہے۔‘‘ یاد رہے کہ پروفیسر ایڈونگر ہوئٹس کی وجہ شہرت ان کی شہرۂ آفاق کتاب ’’صرف انسان ہی کیوں روتے ہیں؟‘‘ بھی ہے۔ رونا صرف اداسی کی علامت ہی نہیں ہے، جیسا کہ پروفیسر ایڈونگر ہوئٹس اور دوسرے ماہرین ظاہر کرتے ہیں بلکہ یہ جذبات و احساسات کے مختلف سلسلوں سے جڑا ایک عمل ہے۔

جن میں ہمدردی سے لے کر حیرت اور غصے سے لے کر غم سمیت بہت سے محسوسات شامل ہیں۔ جب ہم کسی کی محبت میں گرفتار ہوتے ہیں تو ہمارے اندر کا موسم بہت حسین ہوجاتا ہے، جس کا پتا صرف ہمیں ہی ہوتا ہے، مگر آنسو ایسی چیز ہیں جو دوسروں کو بھی نظر آتے ہیں۔ یہ وہ نئی آگاہی ہے جو رونے کی وجوہات ڈھونڈنے والے محققین کے علم میں اب آئی ہے۔

صدیوں تک لوگوں کا خیال تھا کہ آنسو دل میں پیدا ہوتے ہیں۔ اس بارے میں 1600ء میں یہ ایک مقبول نظریہ تھا کہ جذبات، خاص طور پر محبت کے جذبات دل کو حرارت پہنچاتے ہیں۔ اس حرارت کو معتدل کرنے کے لیے دل آبی بخارات پیدا کرتا ہے اور دل سے یہ بخارات اوپر سر کی جانب اٹھتے ہیں اور آنکھوں کے پاس پہنچ کر کثیف ہوکر آنسوؤں کی صورت بہہ نکلتے ہیں۔ بالآخر 1662ء میں ڈنمارک کے ایک سائنس دان نیلسن سٹینسن نے دریافت کیا کہ آنسوؤں کا منبع دراصل ’’لیکریمل‘‘ نامی گلینڈ ہے۔ اس دریافت کے بعد ہی سائنس دانوں نے سوچنا شروع کیا کہ آنکھوں سے پھوٹنے والے اس مائع کا ارتقائی فائدہ کیا ہے۔ سٹینسن کا نظریہ یہ تھا کہ آنسو صرف آنکھوں کو نم رکھنے کا ایک طریقہ ہیں۔

اپنی کتاب میں پروفیسر ونگر ہوئٹس نے آٹھ تقابلی نظر یات کا تذکرہ کیا ہے۔ ان میں سے کچھ تو بالکل مضحکہ خیز ہیں۔ جیسے 1960ء کا یہ نظریہ کر انسان آبی گوریلوں کی ارتقائی شکل ہے اور آنسو انہیں نمکین پانی میں رہنے میں مدد دیتے تھے۔ باقی نظریات بھی بغیر کسی ثبوت کے اس بات پر دلالت کرتے تھے کہ رونا جسم میں موجود فاسد مادے خارج کرنے کا ایک ذریعہ ہے جو جذباتی یا ذہنی دباؤ کے نتیجے میں پیدا ہوجاتے ہیں۔ یہ نظریہ 1985ء میں ایک حیاتیاتی کیمیا دان ’’ولیم فرے‘‘ نے پیش کیا تھا۔ شواہد مگر کچھ مزید نئے نظریات کی حمایت کرتے نظر آتے ہیں، جو قرین قیاس ہیں۔

ان میں سے ایک نظریہ یہ بھی ہے کہ آنسوؤں کا محرک سماجی تعلقات اور انسانی روابط ہیں۔ انسان اپنی ابتدائی عمر سے ہی رونا شروع کردیتا ہے تاکہ اپنے نزدیک موجود دوسرے انسانوں کے ساتھ رابطہ قائم کرسکے۔ جب ہم اس دنیا میں آتے ہیں تو جسمانی طور پر خود کچھ بھی کرنے سے قاصر و معذور اور اپنی ضروریات، جیسے خوراک وغیرہ کے حصول کے حوالے سے لاچار ہوتے ہیں۔ اگرچہ وقت گزرنے کے ساتھ ساتھ ہم اپنی ضروریات پورا کرنے کے قابل ہوتے چلے جاتے ہیں مگر پھر بھی بڑے ہوجانے کے باوجود وقت کے دھارے میں بہتے ہوئے دفتاً فوقتاً ہمیں سہاروں کی ضرورت پڑتی رہتی ہے۔ خاص طور پر ان جذباتی لمحات میں کہ جب ہم اپنے آپ کو تنہا اور بے یارو مددگار پاتے ہیں تو ہم ان سہاروں کی ضرورت کو نظر انداز نہیں کرسکتے۔

’’جوناتھن روٹنبرگ‘‘ جو یونیورسٹی آف ساؤتھ فلوریڈا میں نفسیات کے پروفیسر اور انسانی جذبات و محسوسات کے ایک محقق ہیں، کا کہنا ہے کہ ’’ رونے کا مطلب یہ ہوتا ہے کہ انسان دوسرے لوگوں کو یہ بتانا چاہ رہا ہوتا ہے کہ وہ کسی ایسی مشکل میں پھنس چکا ہے یا کسی ایسی اہم جذباتی کشمکش کا شکار ہے جس سے نکلنا یا جسے حل کرنا، عارضی طور پر ہی سہی، کم از کم اس کی بساط سے باہر ہے‘‘۔ اس موضوع پر نئی تحقیق یہ بھی بتاتی ہے کہ آنسو تکلیف میں مبتلا شخص کی طرف سے دوسرے لوگوں کی توجہ اپنی طرف مبذول کرنے کے لیے نکلتے ہیں، جو محض باتوں کے ذریعے اپنی پریشانی دوسروں کو بتانے کی نسبت زیادہ اثر انگیز ثابت ہوتے ہیں۔

فروری 2016ء میں شائع ہونے والی ایک رپورٹ کے مطابق تحقیق کاروں نے یہ نتیجہ اخذ کیا کہ آنسو لوگوں کے دلوں میں ہمدردی کے جذبات کو متحرک کردیتے ہیں۔ کچھ لوگوں کو تکلیف میں مبتلا ایک روتے ہوئے شخص کی تصویر دکھائی گئی تو انہوں نے اس کے لیے اپنے اندر ہمدردی کے جذبات زیادہ محسوس کیے اور جب انہیں اسی شخص کی بغیر آنسوؤں والی تصویر دکھائی گئی تو اس نے ان کے دلوں پر نسبتاً وہ اثر نہیں کیا جو پہلے ہوا تھا۔

سائنس دانوں کو یہ شواہد بھی ملے ہیں کہ جذبات میں نکلنے والے آنسو ان آنسوؤں سے مختلف ہوتے ہیں جو پیاز چھیلتے وقت آنکھوں سے نکلتے ہیں۔ اس کے علاوہ خامروں (ایک طرح کی پروٹین جو تمام زندہ اجسام میں پائی جاتی ہے اور ایک مخصوص بائیو کیمیکل تعامل میں عمل انگیزی کرتی ہے)، تحمیات (حیاتی کیمیا)، میٹابولیٹیز (ستحول مادہ) اور الیکڑو لائٹس یعنی برق پاش (ایک مادہ جس کے محلول بجلی کی رو کو ایصال کرنے کی صلاحیت رکھتے ہیں) کی وجہ سے جو آنسو بنتے ہیں، ان کی نسبت جذبات کی رو میں بہہ نکلنے والے آنسوؤں میں پروٹین کی مقدار زیادہ ہوتی ہے۔

ایک مفروضہ یہ بھی ہے کہ یہ پروٹین سے بھر پور مواد، جذبات کی وجہ سے نکلنے والے آنسوؤں کو زیادہ چیچپا اور لعاب دار بنا دیتا ہے، جس کی وجہ سے یہ آنسو جلد پر چپک جانے سے چہرے پر بہت آہستگی کے ساتھ بہتے ہیں اور یوں دوسرے لوگوں کی زیادہ توجہ کھینچ لینے میں کامیاب ہوجاتے ہیں۔ یہ آنسو دوسروں کو یہ باور کرواتے ہیں کہ ’’ہم کمزور اور غیر محفوظ ہیں۔‘‘ اور یہ بات مسلمہ ہے کہ عدم تحفظ کا احساس انسانی روابط میں ایک بہت حساس مسئلہ ہے۔ جب انسان کسی دوسرے انسان کو عدم تحفظ کا شکار دیکھتا ہے تو اس کے اندر کا عدم تحفظ بھی بیدار ہوجاتا ہے اور اس کے اندر اس دوسرے انسان کے لیے ہمدردی کے جذبات امڈ آتے ہیں۔ یونیورسٹی کالج لندن میں نیورلوجسٹ برائے انسانی روئیے، مائیکل ٹرمبل کہتے ہیں کہ ’’وقت کے کسی خاص لمحے میں ایک ایسا انقلابی دورانیہ بھی آتا ہے جب آنسو خود بخود دوسروں کے دلوں میں ہمدردی کے جذبات موجزن کر دیتے ہیں۔‘‘

اس بارے میں ایک اور نظریہ جو دلوں کو ذرا کم چھولینے والا ہے، وہ یہ ہے کہ محققین کے نزدیک بڑے بھی بچوں ہی کی طرح آنسوؤں کو اپنی من پسند چیزوں کے حصول کے لیے بطور ایک ہتھیار استعمال کرتے ہیں۔ چاہے وہ ایسا جانتے بوجھتے کریں یا لاشعوری طور پر بے جانے بوجھے، یہ حربہ آزمائیں۔ ’’روٹنبرگ‘‘ کہتے ہیں کہ ’’ہم یہ بات بہت پہلے جان چکے ہیں کہ آنسو دوسروں کے غصے کو بجھانے کی طاقت رکھتے ہیں۔‘‘ ان کے مطابق آنسو پیار کرنے والوں کے جھگڑے کے بیچ ایک لازمی کردار کی حیثیت رکھتے ہیں۔ خاص طور پر جب ایک فریق غلطی پر ہو اور چاہتا ہو کہ دوسرے اسے اس غلطی پر معاف کردیں۔

ایک اور تحقیق جو ’’سائنس‘‘ نامی جریدے میں شائع ہوئی اور جس کا حوالہ وسیع پیمانے پر دیا جاتا رہا، یہاں تک کہ میڈیا میں بھی اس کے بڑے چرچے ہوئے، یہ بتاتی ہے کہ عورتوں کے آنسوؤں میں ایک ایسا مادہ پایا جاتا ہے جو مردوں کو صنفی کشش کے برعکس، ان کے ہمدردی کے احساس کو زیادہ متاثرومتحرک کرتا ہے۔‘‘

لیکن توجہ طلب بات یہ ہے کہ ان سب باتوں اور نظریات کا مطلب کیا ہے؟ یہ وہ سوال ہے کہ جس کی طرف اب سارے محققین کی توجہ مبذول ہورہی ہے۔ ’’رونے‘‘ کے موضوع پر تحقیق کرنے والے دنیا کے چند بڑے ماہرین میں سے ایک ’’مائیکل ٹرمبل‘‘ کہتے ہیں کہ ’’ہم ان لوگوں کے بارے میں کچھ بھی نہیں جانتے جو بالکل نہیں روتے۔‘‘ اب یہاں یہ سوال پیدا ہوتا ہے کہ اگر آنسو انسانی تعلقات میں اتنی ہی اہمیت کے حامل ہیں تو پھر وہ لوگ جو کبھی نہیں روتے، کیا وہ کم سماجی روابط رکھتے ہیں؟ جی ہاں، متعدد سرویز اور ریسرچز اس بنیادی بات کی تائید کرتی ہیں۔

جرمنی کی ’’کاسل یونیورسٹی‘‘ کے پروفیسر اور کلینیکل سائکولوجسٹ ’’کورڈ بینیک‘‘ کے بقول جب انہوں نے ایک سو بیس افراد کے بے تکلفانہ ’’تھراپی سٹائل‘‘ انٹرویوز کیے اور یہ جاننے کی کوشش کی کہ جو لوگ نہیں روتے کیا ان لوگوں سے مختلف ہوتے ہیں جو روتے ہیں، تو ان کی تحقیق کے مطابق ’’نہ رونے والے لوگوں کے اندر اپنے سماجی تعلقات کے کمزور روابط کے تجربات کو دوسرے لوگوں سے بٹانے اور بیان کرنے کا رجحان پایا جاتا ہے۔‘‘ آنسو نہ بہانے والے لوگوں میں منفی اور جارحانہ احساسات زیادہ موجود ہوتے ہیں، جیسا کہ غصہ، غیظ و غضب اور نفرت وغیرہ۔ اس حوالے سے ابھی مزید تحقیق کی ضرورت ہے کہ کیا نہ رونے والے لوگ واقعی دوسروں سے مختلف ہوتے ہیں۔

ابھی تک کی تحقیق سے یہ لگتا ہے کہ شاید رونا محض باہمی مفادات حاصل کرنے کا ایک ذریعہ ہے اور ضروری نہیں کہ نہ رونا کوئی غیر صحت بخش چیز ہو اور نہ ہی عملی طور پر ایسے کوئی شواہد ملے ہیں کہ جس سے یہ ثابت ہوتا ہو کہ رونے سے صحت پر کوئی مثبت اثرات مرتب ہوتے ہیں۔ مگر اس کے باوجود روایت یہی چلی آرہی ہے کہ رونا، جذبات کی شدت کے باعث جسم میں پیدا ہونے والے زہریلے اثرات کا تریاق ہے۔ ’’روٹنبرگ‘‘ کہتے ہیں کہ رونا ایک طرح سے ہمارے جسم کی ورزش ہے جس کے ذریعے وہ دباؤ کی کیفیت سے باہر آنے کی کوشش کرتا ہے۔‘‘

ایک تجزیہ کار نے اس موضوع پر گزشتہ ایک سو چالیس برس کے اخبارات و رسائل میں چھپنے والے مضامین کا مطالعہ کرنے کے بعد یہ دریافت کیا کہ 94 فیصد لوگوں کا ماننا یہ تھا کہ رونا جسم و دماغ کے لیے اچھا ثابت ہوتا ہے جبکہ آنسو روک لینے یا پی جانے سے صحت پر برے اثرات مرتب ہوتے ہیں۔ ’’روٹنبرگ‘‘ اس تجزیئے کو صرف ایک زیب داستان سے تعبیر کرتے ہیں۔

اسی سلسلے میں ایک اور سوچ جو بہت بڑھا چڑھا کر پیش کی جاتی ہے، وہ یہ کہ آنسو صرف غم کی کیفیت میں ہی نکلتے ہیں۔ اس بات کو جانچنے کے لیے تحقیق کاروں نے کچھ لوگوں کو ایک لیبارٹری میں ایک غم انگیز فلم دکھائی اور اس کے اختتام پر فوراً ان کے مزاج کو پرکھا گیا تو معلوم ہوا کہ جو لوگ فلم دیکھ کر نہیں روئے تھے ان کی نسبت رونے والے لوگ مزاجاً زیادہ برے حال میں تھے۔

دوسری طرف اس موضوع پر تحقیق کرنے والوں کو ایسے شواہد بھی ملے ہیں جو اس بات پر دلالت کرتے ہیں کہ جذباتی لمحوں میں رونا اچھا ہوتا ہے کیونکہ اس سے انسان کے اندر جمع ہونے والا غبار باہر نکل جاتا ہے۔ اس لیے کہا جاتا ہے کہ رو کر اپنے اندر کے غبار کو نکال باہر کرنا اس سے بہتر ہے کہ آنسوؤں کو پی کر اندر ہی اندر ان میں ڈوب جایا جائے۔ دوسری طرف جب ’’ایڈونگرہوئٹس‘‘ اور ان کے ساتھیوں نے لوگوں کو ایک غم انگیز فلم دکھا کر فوراً ان کے مزاجوں کا تجزیہ کرنے کی بجائے تقریباً ڈیڑھ گھنٹے کے وقفے کے بعد ان کے موڈز چیک کیے تو جو لوگ فلم دیکھنے کے دوران روئے تھے، انہوں نے بتایا کہ وہ اپنے آپ کو فلم دیکھنے سے قبل کی نسبت اب جذباتی طور پر زیادہ تروتازہ محسوس کررہے تھے۔ ’’ایڈونگر ہوئٹس‘‘ وضاحت کرتے ہیں کہ جب ہم ایک بار رونے کے فوائد طے کرلیں گے تو یہ ایک مؤثر طریقہ ہوگا جس کے ذریعے ہم جذباتی کشمکش سے بحالی کی طرف آسکیں گے۔

رونے پر ہونے والی یہ تمام تحقیقات ابھی اپنے ابتدائی مراحل میں ہیں لیکن آنسوؤں کا اسرار اور اب ان کے متعلق ملنے والے نئے شواہد ان نظریات سے بہت زیادہ اہم ہیں جن پر سائنس دان ماضی میں یقین رکھتے تھے۔ محققین کو اس موضوع پر مزید تحقیق کرنے کی ضرورت ہے۔ ’’ایڈونگرہوئٹس‘‘ ہنستے ہوئے کہتے ہیں کہ اس بارے میں ڈارون کا نظریہ بالکل غلط تھا۔ آنسو انسانی فطرت سے عین مطابقت رکھتے ہیں۔ ہم اس لیے روتے ہیں کیونکہ ہمیں دوسرے لوگوں کی ضرورت ہوتی ہے۔‘‘
|اسلام آباد: ماہر ڈاکٹر قاسم محمد بٹر نے کہاکہ تقریباً80 فیصد مریض کینسرکی آخری سٹیج میں ہی آتے ہیں اوراس کی ایک وجہ آگاہی نہ ہوناہے۔ 

اسلام آباد میں سرینا ہوٹلز کی جانب سے عوامی سفارتکاری کے اقدام ’’رابطہ‘‘ کے تحت خواتین میں چھاتی کے سرطان سے متعلق آگاہی کے بارے میں پینل مباحثے کااہتمام کیاگیا۔ اس موقع پر آغاخان یونیورسٹی ہسپتال کی ڈاکٹر عظمینہ تاج دین ولی محمد نے اپنے خطبہ استقبالہ میں کہاکہ کم آمدن والے طبقے کیلیے کینسر کاعلاج ایک بوجھ ہوتاہے یہ ہماری ذمہ داری ہے کہ کینسرکے بارے میں آگاہی فراہم کریں تاکہ ابتدائی سطح پرہی تشخیص ہوجائے۔

سی ایم ایچ میں بریسٹ سرجری یونٹ کی سربراہ ڈاکٹر رضیہ بانو نے کہاکہ پاکستان میں لوگ اس وقت ہسپتالوں کارخ کرتے ہیں جب کینسر آخری اسٹیج پرہوتاہے۔
شفاء انٹرنیشنل ہسپتال میں سرجری سروسزکے ڈائریکٹر ڈاکٹرعارف ملک نے کہاکہ چھاتی کے کینسرکے حوالے سے پاکستان اور عالمی سطح پر اعدادوشمار کاموازانہ پیش کیا اوراس تاثرکومسترد کیاکہ چھاتی کاایکسرے نقصان دہ ہے۔

پاکستان انسٹی ٹیوٹ آف میڈیکل سائنسز میں کینسرکے مرض کے ماہر ڈاکٹر قاسم محمد بٹر نے کہاکہ میںسرکاری ہسپتال میں خدمات انجام دیتاہوں اورمیرایہ مشاہدہ ہے کہ تقریباً80 فیصد مریض کینسرکی آخری سٹیج میں ہی آتے ہیں اوراس کی ایک وجہ آگاہی نہ ہوناہے۔

شوکت خانم میموریل کینسرہسپتال وریسرچ سینٹر کی معالج ڈاکٹر کاشفہ احسان نے کہاکہ ہمارے پاس ہسپتال میں ایسے ماہرنفسیات اور سپورٹ گروپس موجود ہیں جو مریضوں کی مددکررہے ہیں۔ رابطہ کی کوریٹر سدرا اقبال نے کہاکہ ہرآٹھ میں سے ایک خاتون کواپنی زندگی میں چھاتی کے سرطان کا خطرہ لاحق ہے۔
|لندن: قبض کو کئی بیماریوں کی جڑ کہا جاتا ہے اور بسا اوقات کئی افراد میں قبض اتنا شدید ہوتا ہے کہ وہ لاکھ علاج کے باوجود پیچھا نہیں چھوڑتا۔

تاہم مختلف افراد میں بیت الخلا جانے کی کیفیت مختلف ہوسکتی ہے لیکن جب جب آپ کے معمول متاثر ہوں اور لاکھ کوشش کے باوجود بھی رفع حاجت میں تکلیف ہو تو یہ کیفیت قبض کو جنم دیتی ہے۔ ذیل میں بعض عادات اور غذائی معمولات بتائے جارہے ہیں جنہیں اپنانے سے قبض کی شکایت دور کی جاسکتی ہے۔

ورزش یا چہل قدمی
|ٹوکیو: تحقیق سے ثابت ہوا ہے کہ آہستہ آہستہ اور اطمینان سے کھانا کھانے والے افراد موٹاپے سے دور رہتے ہیں جب کہ عجلت میں کھانا کھانے والے افراد موٹاپے کا آسان شکار بن جاتے ہیں۔

اس بات کا انکشاف جاپان کے معروف جریدے میں شائع ہونے والی ایک تحقیق میں کیا گیا ہے۔ پانچ برسوں پر مشتمل یہ تحقیق  59 ہزار 7 سو افراد پر کی گئی جس کا مقصد کھانا کھانے کے انداز و عادات کا موٹاپے پر ہونے والے اثرات کا مشاہدہ کرنا تھا۔ تحقیق ذیابیطس کی قسم دوم (ٹائپ ٹو ڈائبٹیز) کے مرض میں مبتلا مریضوں پر کی گئی تھی جس کے لیے مریضوں کوتین گروپوں میں تقسیم دیا گیا تھا۔ پہلے گروپ میں جلدی جلدی کھانا کھانے والے، دوسرے گروپ میں معمول کے انداز میں اور تیسرے گروپ میں آہستہ آہستہ کھانا کھانے والے مریضوں کو رکھا گیا تھا۔

تحقیق کے دوران ماہرین نے مریضوں کے طرززندگی، کھانے پینے کی عادات، دلچسپی کے امور، موسم اور دیگر بنیادی معلومات سے متعلق سات سوالات پوچھے، مریضوں کے جوابات سے موصول ہونے نتائج کو مرتب کرنے کے دوران حیران کن بات سامنے آئی کہ  جلدی جلدی کھانا کھانے اور درست طریقے سے نوالے نہ چبانے والے مریضوں میں سے 45 فیصد افراد موٹاپے کا شکار ہوگئے جب کہ آہستہ آہستہ کھانا کھانے والے افراد کے وزن میں کوئی اضافہ نہیں ہوا اور وہ نسبتاًچاق و چوبند بھی رہے۔
تحقییق کے دوران یہ بات بھی سامنے آئی کہ آہستہ آہستہ کھانا کھانے والے افراد نہ صرف یہ کہ موٹاپے سے محفوظ رہے بلکہ مکمل اور پر سکون نیند بھی لیتے رہے اور نظام ہاضمہ سے جڑی بیماریوں سمیت ذیابیطس کی دیگر پیچیدگیوں سے بھی محفوظ رہے۔ اس کے برعکس جلدی جلدی نوالے چبانے والے افراد سینے میں جلن اور معدے کی سوزش میں مبتلا ہوگئے اور ایسے مریضوں کا بلڈ پریشر بھی کنٹرول میں نہیں رہا جس سے دیگر پیچیدگیوں مثلاً دل، گردے اور آنکھوں کے امراض کا احتمال بھی رہتا ہے۔

تحقیق کی بنیاد پر ماہرین نے ٹائپ ٹو ذیابیطس (انسولین کے بجائے دوائیں استعمال کرنے والے مرض) میں مبتلا مریضوں کو وزن معتدل رکھنے کی تجویز دی ہے کیوں کہ ذیابیطس کے مرض میں مبتلا فربہ افراد بلند فشار خون کا شکار ہو جاتے ہیں جس کے باعث دل اور گردے کی کارکردگی بھی متاثر ہوسکتی ہے۔ تاہم کھانے کی عادات اور طریقے میں مثبت تبدیلی کے ساتھ ساتھ  کسرت، وقت پر دوائیں لینا، ڈپریشن سے دور رہنا اور اپنے معالج سے باقاعدہ چیک اپ کراتے رہنا بھی ضروری ہے، ماہرین کا یہ بھی کہنا ہے کہ موٹاپا کئی بیماریوں کی جڑ ہے اور فربہ افراد میں ذیابیطس کے مرض کے لیے خدشہ (risk factor) بھی بڑھ جاتا ہے۔
|دبئی:  بھارتی دارالحکومت نئی دہلی میں ڈاکٹروں نے ایک گھنٹے تک دل کی دھڑکن بند رہنے کے باوجود 22 سالہ انجینئر کی جان بچالی۔
بھارتی میڈیا کے مطابق علی گڑھ سے تعلق رکھنے والے 22 سالہ انجنیئر آصف کو سینے میں شدید درد کی وجہ سے اسپتال لایا گیا جہاں معائنے کے دوران اسے دل کا شدید دورہ پڑگیا۔ ڈاکٹروں نے فوری طور پر کارڈیو پلمونری ریسسائیٹیشن (سی پی آر) کے عمل سے اس کا خون بحال کرنے کی کوشش کی تاہم خون کا لوتھڑا نالی میں پھنس جانے کی وجہ سے اس کا دل بند ہوچکا تھا۔

یہ خبر بھی پڑھیں: پاکستانی ماہرِ قلب ڈاکٹر جعفر خان کے لیے اعلیٰ برطانوی ایوارڈ
ڈاکٹروں نے ڈی فائبریلیٹر کی کی مدد سے ایک گھنٹے بعد اس کے دل کی دھڑکن بحال کردی اور خون کے لوتھڑے کی نشاندہی کیلئے مریض کو اینجیوگرام کرنے کیلئے لیبارٹری لے جارہے تھے کہ اس دوران اسے دوبارہ دل کا دورہ پڑگیا تاہم ڈاکٹروں نے ہمت نہ ہاری اور اینجیوگرام کرنے کے بعد خون کے لوتھڑے کو نالی سے نکال کر متاثرہ جگہ پر اسٹنٹ ڈال دیا۔
|دبئی: ڈھلتی عمر کے ساتھ چہروں پر پڑنے والی بدنما جھریوں سے پریشان افراد جہاں خود اعتمادی میں کمی کا شکار ہوجاتے ہیں وہیں ڈپریشن جیسے مرض کا بھی آسان شکار بن جاتے ہیں جس کی وجہ سے وہ ان جھریوں سے نجات حاصل کرنے کے لیے پیسے کا بے دریغ استعمال کرتے ہیں اور ناتجربہ کار کاسمیٹک سرجنز کے ہاتھوں نقصان اٹھا بیٹھتے ہیں۔

دبئی کے ماہر کاسمیٹک سرجن ڈاکٹر جنید خان نے اس پیچیدہ مسئلے کا آسان حل بتاتے ہوئے کہا کہ ڈھلتی عمر کے اثرات میں شدت لانے والے عوامل میں تناؤ، غذا، ورزش، ماحول اور جینیاتی عوامل شامل ہیں جس پر قابو پاکر ڈھلتی عمر کے اثرات سے محفوظ رہا جاسکتا ہے جب کہ جلد کی خوبصورتی میں اضافے کے لیے کیمیکل سے تیار کردہ پراڈکٹس سے فائدے کے بجائے نقصان کا زیادہ احتمال رہتا ہے۔

ڈاکٹر جنید خان کا کہنا تھا کہ ڈھلتی عمر کے اثرات نمایاں طور پر سب سے پہلے چہرے پر نظر آتے ہیں چنانچہ ایسے وقت میں ایک ایسے ٹریٹمنٹ کی ضرورت پڑتی ہے جس سے چہرے کی جھریاں بھی ختم ہوجائیں اور چہرہ صاف و شفاف ہوجائے چنانچہ لوگوں کی بڑی تعداد کاسمیٹک سرجری اور بوٹیکس ٹریٹمنٹ کرانے کی طرف راغب ہورہی ہے۔
یہی وجہ ہے کہ کاسمیٹک سرجری کی صنعت میں ہوشربا اضافہ ہو رہا ہے اور 2031ء تک اس صنعت میں 330 ارب ڈالر کی سرمایہ کاری متوقع ہے۔ آج کل بوٹیکس ٹریٹمنٹ کرانے والوں کی تعداد سب سے زیادہ ہے اور صرف امریکا میں لوگوں نے بوٹیکس کے انجکشن لگوانے میں 10 ارب ڈالر خرچ کر ڈالے جس سے اس معاملے کی سنگینی کا اندازہ لگایا جا سکتا ہے۔

کاسمیٹک سرجن کا کہنا ہے کہ ڈھلتی عمر کے چہروں پر پڑنے والے اثرات کو چھپانے کے لیے ادھیڑ عمر افراد میں بوٹیکس ٹریٹمنٹ کرانے کے رجحان میں اضافہ ہوا ہے، چہرے کی جھریوں کو چھپانے کے لیے بوٹیکس کا استعمال کارگر تو ثابت ہورہا ہے جو فوری نتائج دینے کی مکمل صلاحیت رکھتا ہے لیکن یہی نتائج قدرتی ذرائع سے بھی حاصل کیے جا سکتے ہیں۔

ماہر امراض جلد ڈاکٹر جنید خان کا کہنا تھا کہ اگر بوٹیکس کی مہنگی ٹریٹمنٹ سے محفوظ رہنا چاہتے ہیں تو خود کو تناؤ سے دور رکھیں، متوازن غذا کا استعمال کریں، ورزش کو معمول کا حصہ بنائیں، دن میں کم سے کم 12 گلاس پانی پئیں اور کیمیکل سے بنی ہوئی پراڈکٹ استعمال نہ کریں اگر بہت ضروری ہے ہو تو صرف سن بلاک استعمال کریں۔
|نیویارک: کولمبیا یونیورسٹی میں کی گئی ایک تحقیق سے ثابت ہوا ہے کہ نئے ملبوسات کو بغیر دھوئے پہننے سے جلدی امراض کے حملہ آور ہونے کا خدشہ رہتا ہے اس لیے نئے ملبوسات کو استعمال کرنے سے قبل ایک مرتبہ ضرور دھولینا چاہیے۔

کولمبیا یونیورسٹی کے پروفیسر ڈونلڈ بیلیسٹو نے تحقیق کا آغاز ان شکایات کے موصول ہونے کے بعد کیا جس میں نئے ملبوسات کو بغیر دھوئے استعمال کرنے سے جلدی امراض جیسے سوزش، خارش اور فنگس میں مبتلا ہونے کے واقعات سامنے آئے تھے۔ تحقیق  5 ہزار سے زائد لوگوں پر کی گئی جس میں 42 فیصد افراد نئے ملبوسات کو بغیر دھو کر پہننے پر جلدی امراض میں مبتلا ہو گئے۔

پروفیسر ڈونلڈ بیلیسٹو کے مطابق ریڈی میڈ ملبوسات کئی مراحل سے گزرنے کے بعد مارکیٹ تک پہنچتے ہیں جس کے دوران درزی سے لے کر دکان میں آویزاں کرنے والے تک کے ہاتھوں سے گزرتے ہیں جب کہ نقل و حمل کے درمیان بھی جراثیم کے اثر انداز ہونے کا احتمال رہتا ہے جب کہ دکان کے مالکان جراثیم سے بچاؤ کا اہتمام بھی نہیں کرتے۔
انہوں نے مزید بتایا کہ ملبوسات کی دکان میں ریڈی میڈ کپڑوں کی خریداری کرنے سے قبل کچھ افراد اسے پہن کر پیمائش بھی کرتے ہیں اور فٹ نہ آنے پر مسترد کردیتے ہیں اور یہ ایک لباس کے ساتھ دو تین مرتبہ بھی ہوسکتا ہے اس لیے ان افراد کے پسینے سے یا کسی زخم سے جراثیم ان ملبوسات میں منتقل ہو سکتے ہیں۔

پروفیسر ڈونلڈ بیلیسٹو تحقیق کی روشنی تجویز کرتے ہیں کہ ریڈی میڈ ملبوس کو استعمال سے قبل ایک بار ضرور دھولینا چاہیے تاکہ اُن جراثیم سے محفوظ رہا جائے جو انسانی جلد پر اثرانداز ہو کر خارش، سوزش اور انفیکشن پیدا کرنے کا موجب بن سکتے ہیں۔
|ملتان: پنجاب میں مطالعاتی دورے پر آئے تین رکنی امریکی سرجنز کی ٹیم نے پاکستان میں بغیر ’’ اوپن ہارٹ سرجری‘‘ کیے دل کے اہم والو کی تبدیلی کا کامیاب آپریشن کیا، آپریشن کے مرحلے سے گزرنے والے تینوں مریض روبہ صحت ہیں۔

چوہدری پرویز الہی انسٹی ٹیوٹ آف کارڈیالوجی ملتان میں ڈاکٹر بروس جونز، ڈاکٹر اسکاٹ فریزیئر اور ڈاکٹر یاسر اختر پر مشتمل تین رکنی امریکی ٹیم نے پاکستانی مریضوں میں شہ رگ کے ذریعے ایورٹک والو کی تبدیلی کا کامیاب آپریشن کیا ہے۔ اس قسم کے آپریشن میں ’ناکارہ والو‘ کو نکالے بغیر ہی دوسرا والو نصب کردیا جاتا ہے جس کے لیے جسم کے بیرونی حصے پر کسی قسم کی چیر پھاڑ نہیں کرنا پڑتی۔

اسپتال کے ایم ایس ڈاکٹر رانا الطاف کا کہنا تھا کہ ایورٹک والو کی تبدیلی کا آپریشن گزشتہ روز کیا گیا جس میں تین امریکی ڈاکٹرز پر مشتمل ٹیم کے علاوہ پاکستانی ڈاکٹرز اور پیرا میڈیکل اسٹاف نے بھی حصہ لیا، آپریشن کے لیے جسم کو خون مہیا کرنے والی بنیادی اور مرکزی شہ رگ ’’ایورٹا ‘‘ کو استعمال کیا گیا اس طرح کی غیر جراحتی آپریشن میں اوپن ہارٹ سرجری کی ضرورت نہیں رہتی چنانچہ ناکارہ والو کو نکالے بغیر ہی نیا والو کامیابی کے ساتھ لگا دیا گیا۔
امریکی ٹیم کے سربراہ بروس جونز نے ملتان روٹری کلب میں عشایے سے خطاب کے دوران بتایا کہ والو کی تبدیلی کے لیے جدید ترین ٹیکنالوجی کا سہارا لیا جارہا ہے، اس آپریشن میں محض 32 ہزار 5 سو ڈالر کے اخراجات آتے ہیں جس میں انسانی والو کی فراہمی میں خرچ ہونے والی رقم بھی شامل ہے۔

بروس جونز نے کہا کہ  اس طرح یہ طریقہ آپریشن جہاں محفوظ ہے وہیں ارزاں بھی ہے اور اس طریقہ آپریشن کی خاص بات اس میں استعمال ہونے والے قدرتی انسانی والو ہیں جو انتقال کرجانے والے شخص کی وصیت پر ان کے جسم سے حاصل کیے جاتے ہیں۔
|لندن: برطانوی ماہر ڈاکٹر نائلہ ربانی اور ان کے ساتھیوں نے آٹزم سے خبردار کرنے والا کامیاب بلڈ ٹیسٹ وضع کیا ہے۔

برطانوی ماہرین نے چھوٹے بچوں میں آٹزم کے مرض سے خبردار کرنے والا ایک سادہ بلڈ ٹیسٹ وضع کرلیا ہے۔ ماہرین کے مطابق ہر 68 بچوں میں سے ایک میں آٹزم اسپیکٹرم ڈس آرڈر (اے ایس ڈی)  یا مختصراً آٹزم کہا جاتا ہے۔ یہ بیماری بچوں پر حملہ آور ہوتی ہے جس کی ابتدائی تشخیص سے علاج میں مدد مل سکتی ہے۔ واضح رہے کہ اس سے قبل دنیا میں ایسا کوئی ٹیسٹ موجود نہ تھا جو قبل ازوقت آٹزم سے خبردار کرسکے۔

ڈاکٹرنائلہ کے مطابق بعض پروٹین کی تبدیلیاں خون اور پیشاب میں آٹزم کی خبر دےسکتے ہیں۔ اس کےلیے انہوں نے 38 بچوں کے خون اور پیشاب کے ٹیسٹ لیے جن کی عمریں 5 سے 12 برس تھیں جو اے ایس ڈی کے شکار تھے جبکہ 31 بچے اس بیماری سے پاک تھے۔ ماہرین نے ان دونوں گروپس کے خون اور پیشاب کے نمونوں کا بغور جائزہ لیا۔
|ایمسٹر ڈیم، ہالینڈ: سیب اور ناشپاتی سمیت کئی پھلوں اور سبزیوں میں موجود ایک اہم جزو فالج کے حملے سے روک سکتا ہے۔

ہالینڈ میں کی گئی ایک تحقیق سے معلوم ہوا ہے کہ اگر آپ باقاعدگی سے ناشپاتی اور سیب کھاتے ہیں تو اس سے فالج کا خطرہ 52 فیصد تک کم ہوجاتا ہے۔ اس کی وجہ یہ ہے کہ ان پھلوں میں ایک خاص اینٹی آکسیڈنٹ ’’کورسیٹن‘‘ خون کے لوتھڑے بننے سے روکتا ہے اور خون کی روانی کو بھی بہتر بناتا ہے۔

یہ اینٹی آکسیڈنٹ سفید گودے والے میٹھے پھلوں میں بکثرت پایا جاتا ہے۔ اگرچہ کورسٹین دیگر کئی پھلوں اور سبزیوں میں بھی پایا جاتا ہے لیکن سیب اور ناشپاتی کا معاملہ مختلف ہے جس کی تفصیل آگے آرہی ہے۔
ہالینڈ کے ماہرین نے 20 ہزار افراد کا 10 سال تک مطالعہ کیا اور بتایا کہ جن افراد نے زیادہ مقدار میں سیب اور ناشپاتی سمیت سفید گودے والے پھل کھائے تھے ان میں فالج کا خطرہ 52 فیصد تک کم دیکھا گیا ہے۔

یعنی اگر فی فرد سفید گودے والے پھل اور سبزیوں کی مقدار 25 فیصد بڑھائی جائے تو فالج کا خطرہ 9 فیصد تک کم ہوجاتا ہے۔ اس بنا پر ’ایک سیب کھائیں اور ڈاکٹر بھگائیں‘ کے محاورے کو فالج کےلیے بھی استعمال کیا جاسکتا ہے۔ کیورسٹین ایک اہم جزو ہے جو خون کے لوتھڑے بننے کو روکتا ہے اور ساتھ ہی پورے بدن میں خون کے بہاؤ کو بہتر بناتا ہے۔

بلڈ پریشر کی زیادتی اور ہائی کولیسٹرول فالج کی سب سے بڑی وجوہ ہیں۔ اسی طرح سگریٹ نوشی چھوڑ کر سیب اور ناشپاتی کھانے سے فالج کو دور بھگایا جاسکتا ہے۔ ان پھلوں کو کھانے سے خلوی صحت بہتر ہوتی ہے اور سائٹوکائینز بنتے ہیں جو خون کو گاڑھا ہونے سے بچاتے ہیں۔

ماہرین کا مشورہ ہے کہ روزانہ 250 ملی گرام کورسیٹن کا استعمال کیا جائے جو پیاز، ہرے پتوں والی سبزیوں، انار، کھٹے رس دار پھلوں، سبز چائے اور لہسن میں بھی پایا جاتا ہے۔ علاوہ ازیں ورزش، وزن میں کمی اور بلڈ پریشر قابو رکھ کر بھی امراض قلب اور فالج سے بچا جاسکتا ہے۔ ڈاکٹروں کے مطابق سیب اور ناشپاتی میں پایا جانے والا کورسیٹن فوری طور بدن کا جزو بن جاتا ہے۔
|اسپتالوں میں روزانہ متعدد مریض بہ غرض علاج لائے جاتے ہیں۔ ان میں سے کئی صحت یاب ہوجاتے ہیں اور کئی کی واپسی لاش کی صورت میں ہوتی ہے۔ بعض اوقات ایسا بھی ہوتا ہے کہ معمولی بیماری کا مریض اسپتال میں لائے جانے کے بعد زیادہ بیمار ہوجاتا ہے، مرض کی شدت بڑھتی چلی جاتی ہے اور بالآخر اس کی جان کے لالے پڑجاتے ہیں۔ محلّے یا خاندان میں کسی کا انتقال ہونے پر یہ استعجابیہ جملہ آپ کے کانوں میں ضرور پڑا ہوگا،’’ ارے۔۔۔۔۔ وہ مرگئے؟ وہ تو بالکل صحت مند تھے۔‘‘

بعض بدقسمت اسپتال لے جائے جانے کے بعد زیادہ بیمار ہوجاتے ہیں۔ اس کی وجہ وہاں پائے جانے والے طاقت وَر اور مہلک جراثیم ہیں جن پر اینٹی بایوٹک ادویہ بھی اثر نہیں کرتیں۔ طبی اصطلاح میں یہ خطرناک جراثیم carbapenem-resistant Enterobacteriaceae یا CRE کہلاتے ہیں۔ ان کے اندر جراثیم کش ادویہ کے خلاف مزاحمت پیدا ہوجاتی ہے، چناں چہ طاقت وَر اینٹی بایوٹکس کے مسلسل استعمال کے باوجود مریض کی حالت بگڑتی چلی جاتی ہے۔ یہ جراثیم دنیا کے صاف ترین اسپتال میں بھی پائے جاسکتے ہیں۔ حال ہی میں امریکی شہر لاس اینجلس کے مختلف اسپتالوں میں سی أر ای سے متأثرہ کئی مریض سامنے آئے، ان میں سے دو کی موت ہوچکی ہے جب کہ باقی شدید بیمار ہیں۔

CRE کیا ہیں؟
سی آر ای بیکٹیریا یا جراثیم کا خاندان ہے جن کے اندر اینٹی بایوٹک ادویہ کے لیے مزاحمت پائی جاتی ہے۔ ان جراثیم کی نسلوں میں مزاحمت بہ تدریج بڑھتے بڑھتے اس سطح پر پہنچ گئی ہے جہاں بیشتر موجودہ اینٹی بایوٹکس ان پر اثرانداز نہیں ہوسکتیں۔
اینٹی بایوٹکس سے مامون ہوجانے کی وجہ سے ان جراثیم کو ’’ سُپربگس‘‘ بھی کہا جاتا ہے۔ ان کی مختلف اقسام ہیں۔ انسانی جسم میں داخل ہونے کے بعد یہ دوران خون میں پہنچتے ہیں اور وہاں موجود انسانی جسم کے بیشتر محافظ جراثیم کا خاتمہ کردیتے ہیں، اس کے نتیجے میں بیماری کی شدت بڑھتی چلی جاتی ہے اور جسم کا مدافعتی نظام کمزور ہوجانے کے باعث نئے عوارض لاحق ہوجاتے ہیں۔

 CRE کس قدر عام ہیں؟
یہ جراثیم بہت عام ہیں۔ سینٹرز فار ڈیزیز کنٹرول اینڈ پریوینشن ( سی ڈی سی) کی رپورٹ کے مطابق امریکا میں ہر سال بیس لاکھ افراد ان سے متأثر ہوتے ہیں، ان میں سے اوسطاً تئیس ہزار جان کی بازی ہار جاتے ہیں۔ سی ڈی سی کے مطابق لاس اینجلس میں یومیہ پچیس اسپتالوں میں سے ایک میں کم از کم ایک مریض سی آر ای سے متأثر ہوتا ہے۔ اسی ادارے کی رپورٹ کے مطابق 2011ء میں ملک بھر میں سی أر ای انفیکشنز سے سات لاکھ بائیس ہزار افراد متأثر ہوئے تھے۔ ان میں سے پچھتر ہزار افراد موت کا شکار ہوگئے تھے۔ اس سے اندازہ لگایا جاسکتا ہے کہ دنیا بھر میں کتنے لوگ ان جراثیم کی وجہ سے موت کے منھ میں چلے جاتے ہوں گے۔

لوگ ان کا شکار کیسے ہوتے ہیں؟
یہ جراثیم اسپتالوں میں پائے جاتے ہیں۔ بدقسمتی سے علاج کی غرض سے اسپتال جانے والے مریض ہی ان سے زیادہ متأثر ہوتے ہیں۔ اسپتال کی فضا کے ساتھ ساتھ یہ جراثیم وہاں استعمال ہونے والے طبی آلات پر بھی موجود ہوسکتے ہیں۔ مریضوں کے طبی معائنے یا آپریشن کے دوران جراثیم ان کے جسم میں منتقل ہوجاتے ہیں۔ جن مریضوں کا مدافعتی نظام کمزور ہوتا ہے یہ ان پر شدت سے حملہ آور ہوتے ہیں۔

اسپتال سُپر بگس سے نمٹنے میں ناکام کیوں؟
ان طاقت وَر جراثیم سے نمٹنا مشکل ہے۔ یہ خردبینی جان دار فضا سے لے کر نکاسیٔ آب کی نالیوں، طبی آلات، طبی عملے کے ہاتھوں اور لباس تک پر پائے جاتے ہیں۔ انھیں پھیلنے سے روکنے کے لیے مسلسل صفائی ستھرائی، بار بار جراثیم کش ادویہ کے چھڑ کاؤ اور دیگر اقدامات کی ضرورت ہوتی ہے۔ اس پورے عمل پر کثیر اخراجات بھی ہوتے ہیں۔ اس لیے اکثر اسپتالوں ، خاص طور سے سرکاری اسپتالوں میں اس پہلو سے بے پروائی برتی جاتی ہے جس کا خمیازہ کئی مریضوں کو زندگی سے محرومی کی صورت میں بھگتنا پڑتا ہے۔

CRE سے بچاؤ ممکن ؟
اس کے امکانات برائے نام ہیں۔ ایسی تحقیقی رپورٹیں مسلسل شایع ہورہی ہیں جو یہ بتاتی ہیں کہ موجودہ طاقت وَر اینٹی بایوٹکس کے خلاف جراثیم میں مزاحمت پیدا ہوچکی ہے اور مستقبل قریب میں عالمی سطح پر علاج معالجے کی صورت حال خوف ناک رُخ اختیار کرجائے گی۔ چناں چہ مزید طاقت وَر اینٹی بایوٹک ادویہ کی تیاری پر زور دیا جارہا ہے۔
|ٹوکیو: جاپانی یونیورسٹی کے ماہرین نے الیکٹرونک جلد تیار کی ہے جو کسی شخص کی جسمانی صحت کی تفصیلات کو اسی کی جلد پر ظاہر کرسکتی ہے جبکہ دل کی دھڑکن اور بلڈ پریشر جیسی دیگر تفصیلات بھی اس کے ذریعے دیکھی جاسکتی ہیں۔

اس جلد کی تیاری میں باریک نینو جھلی، لچک دار الیکٹروڈ اور بہت چھوٹی چھوٹی ایل ای ڈیز استعمال کی جاسکتی ہیں جو روشن ہوکر جسم کے اوپر ہی اس کی کیفیت ظاہر کرتی ہیں۔ علاوہ ازیں ساری معلومات کو اسمارٹ فون یا کسی کلاؤڈ پر بھی بھیجا جاسکتا ہے۔ اگرچہ اس سے قبل کئی جسمانی ڈسپلے بنائے گئے ہیں لیکن وہ جلد کی حرکت اور مڑنے سے ٹوٹ کر ناکارہ ہوجایا کرتے تھے۔
|واشنگٹن: بایو ٹیکنالوجی کی ایک اسٹارٹ اپ کمپنی نے کہا ہے کہ اب ایک انسان کے تمام خلیات ساق (اسٹیم سیلز) چپ پر سموکر ان پر مختلف دوائیں آزمائی جاسکتی ہیں۔

ماہرین طب کے مطابق اس عمل سے بار بار دوا کی آزمائش کا وقت بچے گا اور چپ پر موجود خلیات عین کسی انسان کے اسٹیم سیلز کی طرح ہوں گے جو خون اور جلد سے حاصل کیے جائیں گے۔ حال ہی میں انہوں نے انسانی آنتوں کے خلیات کو ایک چپ پر منتقل کرنے کا کامیاب مظاہرہ بھی کیا ہے۔
|نیویارک: اقوامِ متحدہ کے ادارہ برائے اطفال (یونیسیف) کی رپورٹ کے مطابق پاکستان دنیا کے ان ممالک میں سرِفہرست ہے جہاں نومولود بچوں کی شرحِ اموات سب سے زیادہ ہے۔

غیرملکی خبررساں ادارے کے مطابق اقوامِ متحدہ کے ادارہ برائے اطفال (یونیسیف) نے اپنی تازہ رپورٹ میں انکشاف کیا ہے کہ پاکستان دنیا کے ان چند ممالک میں سرِفہرست ہے جہاں پیدائش کے ایک ماہ سے کم عرصے میں ہی بچے موت کے منہ میں چلے جاتے ہیں، اس شرحِ اموات کے تحت پاکستان میں ہر 1 ہزار میں سے تقریباً 46 جب کہ ہر 22 بچوں میں سے ایک نوزائیدہ بچے کو موت کا خطرہ لاحق ہوتا ہے، جب کہ سنٹرل افریقن رپبلک میں یہ شرح 24 میں ایک اور افغانستان میں ہر 25 میں ایک رہی اور اس کے مقابلے میں ترقی یافتہ ممالک میں نوزائیدہ بچوں کی شرحِ اموات بہت کم ہے اور جاپان میں تو 1 ہزار 111  بچوں میں سے صرف 1 کے انتقال کرجانے کا خطرہ ہوتا ہے۔

يونيسف کی ايگزيکيٹو ڈائريکٹر ہنريٹا ايچ فور کے مطابق گزشتہ 25 سالوں کے دوران 5 سال سے کم عمر بچوں ميں اموات کی شرح ميں 50 فيصد کمی واقع ہوئی ہے لیکن ايک ماہ سے کم عمر بچوں کی اموات کم کرنے میں کاميابی کی شرح بالکل اس کے برعکس ہے اور ميں سمجھتی ہوں کہ ہم غريب ممالک ميں ايسے بچوں کو تحفظ فراہم کرنے ميں ناکام رہے ہيں۔
’ہنريٹا ايچ فور کے‘ کا کہنا تھا کہ  دنيا بھر ميں روزانہ 7 ہزار اور ہر سال 26 لاکھ نومولود بچے ايک ماہ کی عمر تک پہنچنے سے قبل ہی دم توڑ ديتے ہيں۔ پاکستان جہاں ماضی کی نسبت زچہ و بچہ کے لیے طبی سہولتوں میں بہتری آئی ہے اور بہتر ماحول و تربیت یافتہ طبی عملہ بھی موجود ہے، لیکن اس کے باوجود یہاں نوزائیدہ بچوں کی شرحِ اموات کم نہیں ہو سکی اور 2016 میں پاکستان میں 2 لاکھ 48 ہزار نومولود بچے انتقال کرگئے جو کہ دنیا بھر میں ہلاک ہونے والے بچوں کا 10 فیصد تھے۔

بچوں کی اموات کے حوالے سے رپورٹ میں دنیا کے جن 10 ممالک کو شامل کیا گیا ہے ان میں جنوبی ایشیا کے پاکستان اور افغانستان جب کہ افریقہ کے 8 ممالک شامل ہیں۔

یونیسیف کا کہنا ہے کہ غریب ممالک میں نوزائیدہ بچوں کی اموات کی شرح میں کمی لانے کے لیے مزید اقدامات کی ضرورت ہے جس کے لئے يونيسف نے ’ہر بچہ زندہ‘ يا Every Child ALIVE کے نام سے ايک مہم شروع کی ہے، جس کے تحت حکومتوں، نجی  شعبے اور عوام پر زور ديا گيا ہے کہ نومولود بچوں کی ديکھ بھال کے ليے وسائل کی دستيابی کو ممکن بنايا جائے۔
|میسا چیوسیٹس: آپ خاتون ہوں یا مرد لیکن اگر آپ اولاد کے خواہش مند ہیں تو اس کےلیے سافٹ ڈرنک کا بے تحاشا استعمال کم کرکے اسے معمول پر لانا ہوگا۔

امریکی ماہرین نے ایک بڑے سروے کے بعد کہا ہے کہ جو لوگ روزانہ کی بنیاد پر میٹھے سوڈے کے مشروبات استعمال کرتے ہیں ان میں والد بننے کی صلاحیت کم ہوجاتی ہے اور خواتین میں بھی حمل ٹھہرنے کا امکان معدوم ہوتا جاتا ہے۔ یہ تحقیق ریسرچ جرنل ’’ایپیڈیمیولوجی‘‘ کے تازہ شمارے میں شائع ہوئی ہے۔

ماہرین نے کہا ہے کہ مرد اور عورتوں پر ان کے طرز زندگی اور غذائیت کا اثر ہوتا ہے جو ان کے والدین بننے پر بھی اثر انداز ہوتا ہے۔ گزشتہ 50 برس میں عام امریکیوں کے شکر کھانے میں غیرمعمولی اضافہ ہوا جس میں سے ایک تہائی اضافے کی وجہ میٹھے کاربونیٹڈ مشروبات ہیں۔ سافٹ ڈرنکس کا اندھا دھند استعمال امریکیوں کا وزن بڑھا رہا ہے اور ذیابیطس کی وجہ بھی بن رہا ہے۔
اس سے قبل کئی تحقیقات سے عیاں ہوچکا ہے کہ سافٹ ڈرنک خواتین میں بے قاعدہ ماہانہ ایام کے علاوہ مردوں کے مادہ منویہ (اسپرم) کو شدید متاثر کررہی ہیں۔ اس کے علاوہ پہلے بھی ماہرین سافٹ ڈرنک اور تولیدی عمل کی تباہی کے درمیان تعلق دریافت کرچکے ہیں۔

بوسٹن یونیورسٹی اسکول آف پبلک ہیلتھ کے سائنس دانوں نے 21 سے 45 سال کی 3,828  خواتین اور ان کے شوہروں کو اس سروے میں شامل کیا جن کا تعلق امریکا اور کینیڈا سے تھا۔

اس سروے میں طرز زندگی، غذا اور میڈیکل ریکارڈ دیکھا گیا۔ ان میں خواتین سے ہر دو ماہ بعد ایک سوال نامہ بھروایا گیا اور ان سے حاملہ ہونے کے بارے میں بھی پوچھا گیا اور کل 12 ماہ تک ان خواتین کا جائزہ لیا گیا۔

ماہرین نے سروے کے آخر میں ڈیٹا کا جائزہ لیتے ہوئے کہا کہ خواہ مرد ہو یا عورت اگر وہ سافٹ ڈرنک کی زائد مقدار پیتے ہیں تو ماہانہ بنیادوں پر ان کے والدین بننے کا امکان 20 فیصد تک کم ہوجاتا ہے۔

جن خواتین نے روزانہ ایک گلاس سافٹ ڈرنک پی ان میں ماہانہ بنیادوں پر حمل ٹھہرنے کا امکان 25 فیصد تک کم نوٹ کیا گیا۔ جبکہ مردوں میں یہ شرح 33 فیصد تک نوٹ کی گئی۔ جن خواتین و حضرات نے سافٹ ڈرنک استعمال نہیں کی ان میں یہ شرح کم دیکھی گئی۔

تاہم ڈاکٹروں نے عندیہ دیا ہے کہ ان کی تحقیقات کو ایک طرح کا انتباہ سمجھا جائے کیونکہ اس میں شریک افراد کی تعداد بہت کم ہے۔ ڈاکٹروں کا اصرار ہے کہ سافٹ ڈرنک سے تولیدی صحت شدید متاثر ہوتی ہے اس لیے میٹھے سوڈا سے دور رہنا ہی بہتر ہے۔
|کراچی: پاکستان میں ہر تیسرا فرد پژمردگی، ذہنی دباؤ (ڈپریشن) کا شکار ہے جب کہ نوجوانوں میں خودکشی کا رجحان بڑھ رہا ہے۔

ایک سروے رپورٹ کے مطابق پاکستان میں ڈپریشن کا تناسب 34 فی صد تک بتایا جاتا ہے یعنی ہر تیسرا فرد ڈپریشن کا شکار ہے معاشرتی ناہمواری، غربت، بیروزگاری سمیت دیگر عوامل نے پاکستان کی34 فیصد آبادی کو ڈپریشن کا شکار کردیا ہے مگر ایک اور رپورٹ میں یہ تناسب 44 فیصد تک ہے اور اس رپورٹ میں پاکستان مردوں سے زیادہ خواتین کو ڈپریشن کا شکار بتایا گیا ہے، رپورٹ کے مطابق5 کروڑ پاکستانی عمومی ذہنی امراض کا شکار ہیں اور ان میں57.5 خواتین اور 25 فی صد مرد شامل ہیں۔

ایک رپورٹ کے مطابق ایک تہائی اور دوسری رپورٹ کے مطابق 44 فیصد آبادی ڈپریشن کا شکار ہے وہیں ماہر امراض دماغ (سائیکاٹریسٹس) کی تعداد محض 800 سو ہے  جہاں تک بچوں کی نفسیات کا تعلق ہے تو 40 لاکھ بچوں کے علاج کے لیے ایک سائیکاٹریسٹ موجود ہے اور پاکستان میں پوری آبادی کے لیے4 اسپتال نفسیات کے علاج کی سہولت مہیا کررہے ہیں۔
2015 اور 2016 میں 35 شہروں میں خود کشی کے واقعات کا ایک جائزہ لیا گیا تب1473 کیسز میں سے673 کیس سندھ میں،645 پنجاب میں،121 خیبر پختونخوا میں اور 24 کیس بلوچستان میں رپورٹ ہوئے ان کی بڑی وجوہ میں بے روزگاری، بیماری، غربت، بے گھر ہونا اور خاندانی تنازعات تھے۔

طبی ماہرین کے مطابق بچوں میں خود کشی کے رجحانات کا ایک انتہائی سبب دوران پیدائش بچے کے ماں باپ کے آپس کے جھگڑے ہیں، ماں باپ لڑتے جھگڑتے رہتے ہیں اور یہ محسوس ہی نہیں کرتے کہ دوران حمل بچہ سب کچھ محسوس کررہا ہے اس لڑائی جھگڑے کے اثرات ان کے ناپختہ ذہنوں پر منفی اثر ڈالتے ہیں ایسے بچے جرائم کی دلدل میں بھی پھنس سکتے ہیں، یہ اپنا انتقام دوسروں سے لیتے ہیں اور خود بھی خود کشی کر سکتے ہیں۔

یہ رجحانات ایسے بچوں میں پائے جاتے ہیں سروے میں افسوس ناک نتائج سامنے آئے جب پتہ چلا کہ مردوں اور عورتوں میں خود کشی کا تناسب 2-1 کا ہے یعنی66 فیصد مرد اور33 فیصد خواتین ہیں سال بھر میں پاکستان کے35 شہروں میں 300 افراد کی خودکشی کا جائزہ لیا گیا تو پتہ چلا کہ اکثریت کی عمریں30 سال سے کم تھیں جب کہ مرنے والوں میں غیر شادی شدہ مرد اور شادی شدہ عورتوں کی تعداد زیادہ تھی۔
|یہ تیل کئی فوائد رکھتا ہے۔ بعض فائدے درج ذیل ہیں:

٭چہرے کی جلد خوبصورت اور تر و تازہ کرنے کے لیے تیل میں تھوڑی سے چینی ملا کر اسے چہرے پر دس منٹ تک لگانے سے مردہ خلیے ختم ہوجاتے ہیں۔

٭ تیل میں نمک ملا کر اس کا روزانہ استعمال کیا جائے تو یہ آپ کی جلد کو انفیکشن اور دانوں سے بچائے گا۔
٭تھوڑا تیل اور نمک دانتوں میں روزانہ تین سے چار منٹ تک لگانے سے دانت مضبوط، کیڑے سے پاک اور چمکدار رہتے ہیں۔

٭ رات سونے سے پہلے پاؤں پر ناریل کا تیل لگا کر موزے پہن لیے جائیں تو پاؤں کی پھٹی ایڑیاں ایک ہفتے میں ٹھیک ہوسکتی ہیں۔

٭ رات کو ہونٹوں پر تھوڑا سا ناریل کا تیل لگا کر سویا جائے تو آپ کے ہونٹ کسی بھی سخت موسم میں پھٹنے سے بچ سکتے ہیں۔
|کراچی: پاکستان کی پہلی دوا موکسی فلوکساسین عالمی ادارہ صحت کی فہرست میں شامل ہو گئی ہے۔

پاکستان کی فارمیسی صنعت میں ایک اہم پیش رفت سامنے آئی ہے اور پاکستان کی پہلی ڈرگ کو عالمی ادارہ صحت (ڈبلیو ایچ او) نے تسلیم کر لیا ہے، جس سے پاکستان کی ڈرگ برآمدات میں اضافہ ہوگا جو فی الوقت صرف 11 کروڑ ڈالرز ہے۔

ڈبلیو ایچ او کے مطابق کراچی کی گیٹز فارما پرائیویٹ لمیٹڈ کی بنائی جانے والی موکسی فلوکساسین ہائیڈرو کلورائیڈ 400 ملی گرام کواس کے عالمی ماہرین کی ٹیم نے تفصیلی معائنے کے بعد قابل قبو ل مصنوعات میں شامل کر لیا ہے۔
مذکورہ دوا تپ دق کے مرض میں استعمال کی جاتی ہے۔ پاکستان میں دوا تیار کرنے والی450 سے زاید کمپنیاں موجود ہیں تاہم یہ پہلی دوا ہے جسے عالمی ادارہ صحت نے تسلیم کیا ہے۔

پاکستان ڈرگ ریگولیٹری اتھارٹی (ڈراپ) کے ایک عہدیدار نے اس ضمن میں بتایا کہ عالمی ادارہ صحت بھارت کی 100 سے زاید دواؤں جب کہ بنگلا دیش کی 6 دواؤں کو تسلیم کر چکا ہے۔

عالمی ادارہ صحت کی گزشتہ ہفتے جاری کردہ ایک رپورٹ کے مطابق ان کی معائنہ ٹیم گیٹز فارما میں فراہم کردہ سہولتوں، جس میں دواؤں کا معیار، پیداواری یونٹس، کوالٹی کنٹرول، صفائی ستھرائی اور صحت عامہ کا نظام فارمیسی مصنوعات کے لیے بہتر ہے۔

واضح رہے کہ پاکستان کی فارمیسی صنعت 1959ء سے کام کر رہی ہے اور یہاں مقامی کاروباری کمیونٹی اور ملٹی نیشنل کمپنیوں نے قریباً600 دوا تیاری کے یونٹس قائم کیے ہیں تاہم گزشتہ ہفتے تک کسی ایک بھی دوا کو عالمی ادارہ صحت نے قبل از اہل دوا کا درجہ نہیں دیا تھا جب کہ بنگلا دیش اور اردن جیسے پڑوسی ممالک کی بہت سی کمپنیوں کی دواؤں کو اس فہرست میں شامل کیا گیا ہے تاہم اب پاکستان بھی اس میں شامل ہوگیا ہے۔

گیٹز فارما نے موکسی فلو کساسین کی اہلیت سے متعلق ڈوزیئر 2 برس قبل عالمی ادارہ صحت کے پاس جمع کرایا تھا جس کے تفصیلی معائنے کے بعد عالمی ادارہ صحت کی ٹیم نے اگست 2017 ء میں آگاہ کیا تھا، جب کہ گزشتہ ہفتے اسے قبل از اہل کا درجہ دے دیا گیا۔
|حسن اور صحت کا آپس میں بہت ہی گہرا اور مضبوط تعلق ہے، اگر آپ ان دونوں کو پانا چاہتے ہیں تو اچھی خوراک کے بغیر ان کا حصول کسی صورت ممکن نہیں۔

اکثر خواتین نہایت دل کش، حسین اور خوب صورت نظر آنے کے لیے مختلف داؤ پیچ آزماتی ہیں، لیکن وہ اکثر اپنی ان کوششوں میں کام یاب نہیں ہوپاتیں ، اس کی وجہ اچھی غذا نہ لینا ہے۔ جب تک اچھی اور صحت بخش غذا حاصل نہ کی جائے اس وقت تک یہ کوششیں بارآور ثابت نہیں ہوسکتیں کیوں کہ غذائی مدد کے بغیر حاصل کردہ خوب صورتی محض چند دن کی ہوتی ہے۔

ہماری خواتین مہنگی مہنگی اور غیر ممالک سے درآمد کردہ کریمیں اور لوشن استعمال کرتی ہیں تاکہ وہ کسی نہ کسی طرح خوب صورت نظر آئیں اس کے لیے وہ خاصی کثیر رقوم خرچ کرتی ہیں مگر شاید وہ یہ نہیں جانتیں کہ اس سطح کے نتائج وہ صرف چند دن کی ایک اچھی غذا استعمال کرنے سے بھی حاصل کرسکتی ہیں۔
|اہلِ خانہ اور دوستوں کے ساتھ وقت گزاریئے
ماہرین کہہ چکے ہیں کہ گھروالوں سے بات چیت اور دوستوں کی بے تکلف گفتگو سے عین وہی فوائد حاصل ہوتے ہیں جو کسی درد کش دوا کے ہوسکتے ہیں۔

اسی بنا پر دوستوں اور اہلِ خانہ کے ساتھ وقت گزارنے کا کوئی لمحہ ضائع نہ کیجیے۔ اسی طرح بات چیت کرنے سے دماغی سکون ملتا ہے اور دل کے امراض کے خطرات بھی چھٹ جاتے ہیں۔

مشہور مایو کلینک کا مشورہ ہے کہ روزانہ 15 سے 20 منٹ پرسکون انداز میں بیٹھ کر لمبی گہری سانسیں لیجیے کیونکہ اس سے بھی بلڈ پریشر معمول پر رکھنے میں مدد ملتی ہے۔ زندگی کی نعمتوں کا شکر ادا کیجیے اور لوگوں کی مدد کرکے سکون حاصل کیجیے۔ قلبی اطمینان دل و خون کے نظام کےلیے بہت ضروری ہے۔
|لندن: پوری دنیا میں لاکھوں کروڑوں مربع فٹ قالین سالانہ بچھائے جاتے ہیں لیکن ان کی صفائی نہ کی جائے تو یہ بیماریوں کا گڑھ بن کر ہر ایک کی جان کے دشمن بن سکتے ہیں۔

ہیلدی بلڈنگ نیٹ ورک (ایچ بی این) نامی ادارے نے گھروں اور دفاتر کے قالینوں میں موجود 44 زہریلے اجزا اور کیمیائی مرکبات تلاش کیے ہیں جو انسانی صحت کے لیے بہت خطرہ ثابت ہوسکتے ہیں۔ یہ کیمیکل اعصابی امراض سے لے کر کینسر تک کی وجہ بن سکتے ہیں۔ علاوہ ازیں قالینوں میں طرح طرح کی مٹی اور دھول خصوصاً چھوٹے بچوں اور گھٹنوں چلنے والے شیر خوار کے لیے انتہائی مضر ثابت ہوسکتی ہیں۔

چھوٹے بچے اس عمر میں تیزی سے بڑھ رہے ہوتے ہیں اور اپنے ماحول سے بہت کچھ حاصل کررہے ہوتے ہیں۔ قالینوں سے نکلنے والے ذرات اور دھول مٹی ان چھوٹے بچوں کی سانس میں جاکر کئی طرح کے امراض کی وجہ بن سکتی ہے۔ دوسری جانب مغربی ممالک میں سالانہ 4 ارب پونڈ وزنی قالین اور اس کے ٹکڑے کوڑا کرکٹ میں پھینکے جاتے ہیں جو بیماریوں کی پوٹلی ثابت ہورہے ہیں۔
رپورٹ میں کہا گیا ہے کہ قالین کی پشت کو مضبوط بنانے، اس میں دبیز فوم لگانے اور مختلف گوند لگانے کے عمل میں یہ زہریلے کیمیکل پیدا ہورہے ہیں۔ قالین ساز کمپنیوں کی اکثریت صارفین کو اس سے آگاہ نہیں کرتی اور وہ اس خطرناک شے کو گھر لے آتے ہیں۔

خطرناک کیمیکلز کا مجموعہ
قالین اور اس سے بنی ٹائلوں کو لگانے کے لیے کئی کیمیکل بھی استعمال ہوتے ہیں جن میں 2008ء میں مکمل پابندی کا سامنا کرنے والے پولی اور پرفلورو الکائل (پی ایف اے ایس) اجزا سرِ فہرست ہیں۔ اس کے علاوہ قالینوں کو گلنے اور حیاتی طور پر تباہ ہونے سے بچانے والے کئی کیمیکل چھڑکے جاتے ہیں۔ ان میں ایک ٹرائکلوسین ہے جس پر پابندی عائد ہوچکی ہے اور فورمل ڈی ہائیڈ بھی شامل ہیں جو کینسر پیدا کرنے والا عنصر ہے۔
|نیویارک: اگر آپ کو دوپہر کے کھانے کے بعد غنودگی محسوس ہو اور آپ کچھ دیر کےلیے سونا چاہتے ہیں توایسا ضرور کیجئے کیونکہ دوپہر ایک بجے سے تین بجے کے درمیان نیند کے کئی فوائد سائنسی طور پر ثابت ہوچکے ہیں۔ 

ماہرین کے مطابق قیلولے کے فوراً بعد آپ اگلے کئی گھنٹے تک چاق و چوبند رہیں گے اور اس کے دیگر فوائد بھی حاصل ہوں گے۔  برازیل، ایران، میکسکو، کئی عرب ممالک اور یونان وغیرہ میں لوگ دوپہر میں کچھ دیر کےلیے سوتے ہیں۔ چستی کے علاوہ قیلولہ موڈ بھی بہتر کرتا ہے، دماغی صحت بڑھاتا ہے اور کم مدت کے حافظے کو بھی بہتر بناتا ہے۔

حال ہی میں کیے گئے ایک سروے میں دو گروہوں پر تحقیق کی گئی تو معلوم ہوا کہ جو لوگ ہفتے میں چار مرتبہ قیلولہ کرتے ہیں ان کے دماغ میں ہاتھ پیروں کی حرکت قابو کرنے والے ’’موٹرنیورونز‘‘ بہتر ہوجاتے ہیں جب کہ قیلولہ نہ کرنے والوں میں ایسے کوئی فوائد نہیں دیکھے گئے۔
ماہرین نے یہاں تک کہا ہے کہ انسانی جسم و دماغ پر قیلولہ کے اثرات عین کسی آرام پہنچانے والی دوا یا کیفین جیسے ہوتے ہیں لیکن ان کا کوئی سائیڈ ایفیکٹ نہیں ہوتا۔ اسی طرح قیلولہ کا وقفہ 30 منٹ سے ایک گھنٹے تک کا ہوسکتا ہے اور ڈاکٹروں کے مطابق یہ دورانیہ جتنا زیادہ ہوتا ہے، اس کے اچھے اثرات بھی اتنے ہی زیادہ ہوتے ہیں تاہم ماہرین کہتے ہیں کہ ڈیڑھ گھنٹے تک سونے سے بھی حیرت انگیز نتائج برآمد ہوتے ہیں۔

ماہرین کے مطابق دوسرا اہم طریقہ بھی ہے جسے ’’بھرپور قیلولہ‘‘ یا ’’پاور نیپ‘‘ کہہ سکتے ہیں۔ اس سے بھی دماغی و جسمانی چستی پیدا ہوتی ہے اور اس کے اثرات کئی گھنٹے تک برقرار رہتے ہیں۔ تاہم ماہرین نے کہا ہے کہ دن میں ہر وقت سونے کا کوئی فائدہ نہیں بلکہ سب سے زیادہ فوائد دوپہر کی مختصر نیند سے ہی حاصل ہوسکتے ہیں۔

یہ بات دلچسپی سے پڑھی جائے گی کہ اسلامی تعلیمات کے مطابق قیلولہ کرنا سنتِ نبویﷺ ہے۔ حالیہ سائنسی تحقیق میں قیلولے کے جو فوائد دریافت کیے گئے ہیں، کم و بیش وہ تمام کے تمام ہی احادیثِ مبارکہﷺ میں بیان کیے جاچکے ہیں۔
|اسٹینفورڈ: دنیا بھر میں کینسر کے خاتمے کےلیے ماہرین سر توڑ کوششیں کررہے ہیں اور اب امریکی ماہرین نے ایک انجکشن کے ذریعے چوہوں میں سرطانی رسولیوں (ٹیومرز) کے علاج میں اہم کامیابی حاصل کی ہے۔

سائنس ٹرانسلیشنل میڈیسن میں شائع تحقیقات کے مطابق کیلیفورنیا میں واقع اسٹینفرڈ یونیورسٹی اسکول آف میڈیسن کے سائنس دانوں نے دو اہم ایجنٹوں (خاص کیمیائی مادّوں) کی معمولی مقدار کو انجکشن میں شامل کیا ہے جس سے جسم کے اندرورنی دفاعی نظام (امیون سسٹم) کو تحریک دے کر اسے ٹھوس رسولی کو ختم کرنے کے قابل بنایا جاتا ہے۔

اس تحقیق کے مرکزی سائنس داں ڈاکٹر رونلڈ لیوی نے کہا کہ جب ہم نے دو اہم ایجنٹوں کو ملاکر استعمال کیا تو پورے جسم کی رسولیاں ختم ہوگئیں۔ فی الحال اسے چوہوں پر آزمایا گیا ہے۔ اس طریقہ علاج میں ایک جانب تو ٹیومر کا مخصوص امنیاتی نظام جاننے کی ضرورت نہیں ہوتی اور نہ ہی مریض کے پورے امنیاتی نظام کو چھیڑنے کی ضرورت پیش آتی ہے۔
سائنسدانوں کے مطابق ان کا ٹیکہ انسانی آزمائش کے قریب پہنچ چکا ہے اور انجکشن میں ڈالا گیا ایک ایجنٹ انسانی علاج کےلیے ایف ڈی اے نے پہلے ہی منظور کرلیا ہے جبکہ دوسرا کئی طرح کے کینسر کے کلینیکل ٹرائلز کا حصہ ہے اور امید ہے کہ وہ بھی باقاعدہ طور پر انسانوں کےلیے منظور کرلیا جائے گا۔

اگرچہ امنیاتی طریقے سے کینسر کے علاج کے کئی تجربات کیے جاچکے ہیں لیکن ان کے کچھ سائیڈ ایفیکٹس سامنے آئے ہیں لیکن اس ضمن میں اسٹینفرڈ ماہرین کا طریقہ قدرے بہتر ثابت ہوسکتا ہے۔

ڈاکٹر لیوی کے مطابق انجکشن میں استعمال ہونے والے ایجنٹوں کی معمولی مقدار خود رسولی کے خلیات کو سرگرم کرتی ہے اور پھر اس سے سرطانی خلیات ٹوٹنے اور ختم ہونے لگتے ہیں۔  ہم جانتے ہیں کہ خون کے سفید خلیات میں سے ایک قسم کے خلیات ٹی سیلز ہوتےہیں جو عام طور پر بدن کا امنیاتی نظام برقرار رکھتے ہیں اور کینسر کے خلیات سے لڑتے ہیں لیکن کینسربہت چالاکی سے انہیں جل دے کر ٹی سیلز کی گرفت سے آزاد ہوکر رسولیاں بناتا رہتا ہے۔

ماہرین نے انجکشن میں دونوں ایجنٹوں کی چند مائیکرو گرام مقدار شامل کی اور انہیں رسولی کے سخت حصے تک پہنچایا تو ٹی سیل سرگرم ہوئے، رسولی تک پہنچے اور وہاں سرطانی خلیات کو نشانہ بنانے لگے۔ اسٹینفرڈ ماہرین کے مطابق یہ طریقہ کئی اقسام کے کینسر ختم کرنے میں بہت مددگار ثابت ہوا ہے۔

تجرباتی طور پر اس عمل کو 90 سرطان زدہ چوہوں پر آزمایا گیا تو ان میں سے 87 چوہے کینسر سے پاک ہوگئے تاہم بقیہ 3 میں کینسر دوبارہ پیدا ہوا لیکن دوبارہ ایک اور انجکشن لگانے سے وہ بھی ختم ہوگیا۔ ان چوہوں کو چھاتی، آنتوں اور جلد کے سرطان میں مبتلا کیا گیا تھا۔
|نیویارک سٹی: سائنسدانوں کے مطابق انگوروں میں پایا جانے والا ایک مرکب ڈپریشن کو کم کرنے میں انتہائی مددگار ثابت ہوسکتا ہے۔  

یہ کیمیائی مرکب ایک جانب تو ذہنی تناؤ کو برداشت کرنے میں مدد دیتا ہے جبکہ دوسری جانب ڈپریشن لاحق ہونے سے دماغی تبدیلیوں کو نارمل کرسکتا ہے۔

اگر کئی اقسام کے انگور اور ان کے بیجوں میں پائے جانے والے اجزا کو باہم ملا کر استعمال کیا جائے تو اس سے ذہنی تناؤ والے ڈپریشن میں کمی واقع ہوتی ہے۔
ماہرین کے مطابق ڈپریشن اور دماغی تناؤ میں استعمال ہونے والی 50 فیصد ادویہ بہت مؤثر ثابت نہیں ہوتیں اور ان کا استعمال ترک کرتے ہی مریض دوبارہ ڈپریشن میں چلا جاتا ہے۔

نیویارک میں واقع ماؤنٹ سینائی یونیورسٹی میں نیورولوجی کے ماہر گیولیو ماریا پیسی نیٹی اور ان کے ساتھیوں نے ڈپریشن کے علاج کے ایک متبادل طریقے پر کام کرتے ہوئے انگوروں سے اخذ شدہ بعض مرکبات کو استعمال کیا۔ اس سے قبل انگوروں میں موجود ’’پولی فینولز‘‘ نامی مادّے ڈپریشن میں مفید پائے گئے تھے لیکن ان کے دماغ پر اثرات کسی کو معلوم نہ تھے۔

اس ٹیم نے انگوروں سے تین مختلف پولی فینولز علیحدہ کیے اور انہیں ڈپریشن کے شکار چوہوں کو کھلا کر ان تحقیقات کے نتائج ’’نیچر کمیونی کیشنز‘‘ نامی ریسرچ جرنل میں شائع کروائی ہیں۔

مختلف انگوروں سے اخذ شدہ اس شے کو ’بایو ایکٹیوڈائٹری پولی فینول پریپریشن‘ (بی ڈی پی پی) کا نام دیا گیا ہے۔ اس کے علاوہ بی ڈی پی پی کو میٹابولائزیشن کے عمل سے گزار کر دو نئے فائٹو کیمیکلز بھی بنائے گئے اور انہیں آزمایا گیا ہے۔

پھر ان اشیا کو شدید ڈپریشن میں مبتلا چوہوں پر آزمایا گیا تو چوہے ڈپریشن کو اچھی طرح جھیلنے کے قابل ہوئے اور وہ تیزی سے بہتر ہونے لگے۔ اس کے علاوہ ان کے بدن میں سوزش کم ہوگئی اور دماغی خلیات کے درمیان بہتر رابطہ ہوگیا۔ اس تحقیق سے یہ بھی معلوم ہوا کہ انگوروں میں ڈپریشن کا بہت مؤثرعلاج موجود ہوسکتا ہے۔

اس تحقیق سے انکشاف ہوا ہے کہ ڈپریشن کے دیگر طریقہ علاج بھی ہیں جو بہت مؤثرثابت ہوسکتے ہیں۔
|میتھی ایک مشہور پودا ہے جسے سبزی کے طور پر استعمال کیا جاتا ہے۔

اسے عربی میں حلبہ اور انگریزی میں Fenugreek کہتے ہیں۔ اس کے تازہ پتوں کو پکا کر کھایا جاتا ہے۔ اس کے بیج جو میتھی دانہ کہلاتے ہیں ،انہیں مختلف بیماریوں مثلاً ذیابیطس کے لیے استعمال کیا جاتا ہے۔یہ بیج 4000 سال قبل مسیح کے آثار تل حلال (عراق) سے برآمد کیے گئے جس سے اس کے قدیم استعمال کا پتہ چلتا ہے۔ یہی بیج توتن خامن نامی فرعون کے مقبرے میں سے برآمد ہونے والی اشیا میں بھی شامل تھے۔

میتھی موسم سرما کی معروف سبزی ہے۔اس میں وٹامن اے، بی، سی ، فولاد، فاسفورس اور کیلشیم پایا جاتا ہے۔ میتھی کے نہ صرف پتے بلکہ اس کا بیج بھی کئی امراض اور کھانوں، اچار وغیرہ میں استعمال کیا جاتا ہے۔ خاص طور پر پاک و ہند میں اس کا استعمال زیادہ ہے اور ہماری خواتین اس کی افادیت سے بھی آگاہ ہیں۔
میتھی لذت کے ساتھ ساتھ خوشبو کے لیے بھی مشہور ہے۔ اگر اس کو کسی دوسری سبزی میں استعمال کیا جائے تو اس کی نہ صرف لذت میں اضافہ ہو تا ہے بلکہ میتھی کی بھینی بھینی خوشبو بھی آتی ہے۔میتھی کی ترکاری انتہائی مزیدار ہو تی ہے۔ آپ اس کو آلو،قیمہ یا گوشت کے ساتھ بنا سکتے ہیں۔اس کے علاوہ میتھی کا پراٹھا بنا کر بھی کھایا جا سکتا ہے جو بے حد ذائقہ دار ہوتا ہے۔ہمارے ہاں اس کو سبھی بڑے شوق سے کھاتے ہیں ۔

میتھی کا مزاج گرم خشک ہے ۔لہذا اس کو گرم مزاج طبیعت والے افراد استعمال نہ کریں۔اور اگر کھانا ضروری ہو تو پھر میتھی کو پالک کے ساتھ پکائیں اور اس کا بھرپور لطف اٹھائیں۔ میتھی کے بے شمار فوائد کی وجہ سے ہی کئی زمانوں سے معالج اپنے مریضوں کو اس کا استعمال کروا رہے ہیں۔ میتھی دانہ کو بھی اپنی ادویات میں استعمال کیا جا رہا ہے جس سے مریض شفایاب ہو رہے ہیں۔ میتھی کے اہم فوائد درج ذیل ہیں:

٭ یہ خون کی کمی دور کرتی ہے۔

٭ اسے کھانے سے کھٹی ڈکاریں نہیں آتیں۔

٭ آنکھوں کی پیلاہٹ دور ہوتی ہے۔

٭ منہ کا کڑوا ذائقہ درست ہو جاتا ہے۔

٭میتھی کھانے سے رال بہنے جیسے مسئلے سے نجات ملتی ہے۔

٭ بھوک کی کمی دور کرتی ہے۔

٭میتھی کھانے سے بد ہضمی سے نجات ملتی ہے۔

٭ میتھی کا استعمال قبض سے نجات دلاتا ہے۔

٭ا س کو کھانے سے جلد خاص طور پر چہرہ پر رونق ہو جاتا ہے۔

٭میتھی کا استعمال جسم کے دردوں سے آرام پہنچاتا ہے۔

٭میتھی سے جسم سے کولیسٹرول کی سطح کم ہوتی ہے۔

٭ یہ انسولین پیدا کرتی ہے۔

٭میتھی کو حاملہ خواتین استعمال نہ کریں۔

٭میتھی کے استعمال سے پیشاب کھل کر آتا ہے۔

٭بند حیض میں اس کا جوشاندہ مفید ہوتا ہے۔

٭خواتین کے دودھ میں اضافہ ہوتا ہے۔

٭میتھی کا شوربہ کا استعمال دمہ کے مریضوں کے لئے مفید ہے۔

٭میتھی ذیابیطس کے مریضوں کے لیے کھانا مفید ہے۔

٭ بلغم اور گلے کی خراش میں فائدہ مند ہے۔n
|کراچی: پاکستان میں ذیابیطس کی وجہ سے اندھے پن کے مریضوں میں اضافہ ہوتا جا رہا ہے جس کے نتیجے میں ذیابیطس کے مرض میں مبتلا 25 فیصد سے زائد افراد دائمی اندھے پن کا شکار ہوجاتے ہیں۔

نامور ماہرین امراض چشم نے ہاشمانیز گروپ آف ہاسپٹل اور آفتھلمک سوسائٹی آف پاکستان کے تعاون سے منعقدہ آنکھوں کے امراض کے علاج کے لیے جدید ٹیکنالوجی کے استعمال کے موضوع پر چوتھی کانفرنس سے خطاب کرتے ہوئے کہا کہ ذیابیطس موتیا، کالا موتیایا کالا پانی اور آنکھوں کے دوسرے امراض کی بڑی وجہ ہے جن پر صحت مند طرز زندگی اپنا کر قابو پایا جا سکتا ہے۔

ماہرین امراض چشم نے بتایا کہ ملک میں ماہرین امراض چشم کی شدید کمی ہے اور عالمی ادارہ صحت کی سفارشات کے برخلاف پاکستان میں ایک لاکھ کے بجائے صرف 30ہزار کے لگ بھگ ماہرین امراض چشم موجود ہیں، پاکستان بچوں کی آنکھوں کے امراض کے ماہرین کی تعداد نہ ہونے کے برابر ہے۔
کانفرنس سے اسلام آباد سے آے ہوئے کالج آف فزیشنز اینڈ سرجنز پاکستان کے ڈائریکٹر جنرل ڈاکٹر خالد مسعود گوندل، معروف ماہر امراض چشم پروفیسر میجر جنرل (ر) مظہر اسحاق، ڈاکٹر شریف ہاشمانی پروفیسر شعیب شفیع، ایل آر بی ٹی کے پروفیسر فواد رضوی، ڈاکٹر سمیع میمن ، ڈاکٹریحان صدیقی اور ڈاکٹر عامر اعوان نے بھی آنکھوں کے علاج میں استعمال ہونے والی جدید تکنیک او سی ٹی کے مختلف پہلوؤں پر خطاب کیاجبکہ مختلف اسپتالوں سے وابستہ نوجوان ڈاکٹروں نے آنکھوں کے مختلف امراض اور ان کے سدباب پر اپنے تحقیقی مقالے پیش کیے۔

ڈاکٹر خالد مسعود گوندل کا کہنا تھا کہ پاکستان میں ماہرین امراض چشم کی تعداد عالمی ادارہ صحت کی سفارش کردہ تعداد سے کہیں کم ہے، بچوں کے امراض کے ماہرین کی تعداد نہ ہونے کے برابر ہے،ڈاکٹر شریف ہاشمانی کا کہنا تھا کہ پاکستان میں اندھے پن کی سب سے بڑی وجہ زیابطیس ہے جس پر قابو پاکر آنکھوں کی بیماریوں اور ان کی پیچیدگیوں پر قابو پایا جا سکتا ہے ، ان کا کہناتھا کہ ملک میں زیابطس کے مرض میں مبتلا افراد کی تعداد 26 فیصد سے تک پہبچ چکی۔

ڈاکٹر شریف ہاشمانی نے کہا کہ ہمارا لائف اسٹائل بھی آنکھوں کے امراض میں اضافے کا سبب ہے رات کو دیر تک جاگنا، صبح دیر سے اٹھنا، ورزش نہ کرنا اور بے وقت کا کھانا ہماری صحت اور آنکھوں کو متاثر کرتا ہے، سگریٹ نوشی آنکھوں کے لیے بھی مضر ہے۔

ڈاکٹر مصباح العزیز نے کہا کہ موتیا پاکستان میں اندھے پن کی ایک اور بڑی وجہ ہے کیونکہ اکثر لوگ ڈاکٹر سے رجوع نہیں کرتے جس کے نتیجے میں ان کا مرض ناقابل علاج ہوکر اندھے پن کا باعث بنتا ہے، ان کا کہنا تھا کہ آنکھوں کی معمولی تکلیف کو بھی نظر انداز نہیں کرنا چاہیے اور ماہر امراض چشم سے رجو ع کرنا چاہیے۔
|بلیک ہیڈز سے نجات

بیوٹی پارلر جائے بغیر یامنہگی منہگی اشیا کے بغیر بھی آپ اپنی ناک پر آئے بلیک ہیڈز خود بھی صاف کرسکتی ہیں۔

انڈے کی سفیدی میں روئی کا ایک بڑا ٹکڑا بھگودیں۔ اس کے بعد روئی کو ناک پر چپکادیں اور اسے مکمل خشک اور سخت ہونے دیں۔ پھر اس خشک روئی کو احتیاط سے اتاردیں بلیک ہیڈز اس گیلی روئی پر چپک جائیںگے اور جب آپ روئی اتاریںگی تو اس کے ساتھ باہر آجائیںگے۔
کیل مہاسوں سے چھٹکارا

کیل مہاسوں سے مستقل چھٹکارا پانا تو شاید ممکن نہ ہو۔  اس کے لیے آپ کو کم از کم چالیس برس کا ہونا پڑے گا تب ہی ان سے دائمی نجات مل سکتی ہے۔ جن خواتین کے چہرے پر کیل مہاسے نکلتے ہوں وہ ایک چمچہ ملتانی مٹی، نیم کے پتوں کا پیسٹ آدھا چمچہ، عرق گلاب ایک چمچہ یا حسب ضرورت،  منرل پاؤڈر ایک چمچہ،  لیموں کا رس ادھا چمچہ،  ہلدی آدھا چمچہ، ایلو ویرا کا گودا ایک چمچہ، ان سب کو ملاکر پیسٹ بنالیں اور ہفتے میں ایک بار ضرور لگائیں۔ جلد خشک محسوس ہو تو ایسا موسچرائز لگائیں جو جذب ہوجائے یہی ٹریٹمنٹ پارلر میں ہزاروں کا ہوتا ہے۔

گورا رنگ

کوئی بھی دیسی یا بدیسی نسخہ ایک بار یا چند بار کے استعمال سے آپ کی قدرتی رنگت کو تبدیل نہیں کرسکتا ہاں اس کا مسلسل یا متوازن استعمال آپ کی رنگت کو نکھرا نکھرا رکھنے میں مدد دے سکتا ہے۔

بادام کا پاؤڈر تازہ، خالص ہلدی، لیموں یا کینو کے چھلکوں کا پاؤڈر، بیسن خالص، پپیتیکے چھلکوں کا پاؤڈر، پودینے کے خشک پتوں کا پاؤڈر، نیم کے خشک پتوں کا پاؤڈر، حسب ضرورت ملاکر ایک بوتل میں رکھ لیں اور موسم کی مناسبت سے اسے کبھی شہد، کبھی بالائی، کبھی بکری کے دودھ، کبھی عرق گلاب تو کبھی زیتون یا ناریل کے تیل میں ملا کر چہرے کا کم از کم بیس منٹ ہلکے ہاتھوں سے ہفتے میں دو تین روز مساج کریں اور پھر نیم گرم پانی سے چہرہ دھولیں۔ چہرے کی جلد کی تمام شکایت دور رہیںگی۔  اسی پیسٹ کو مہینے میں ایک بار انڈے کی سفیدی میں مکس کرکے بطور ماسک استعمال کریں پھر چہرے کی رونق دیکھیں۔

کلینزنگ

دہی اور شہد کو ملاکر چہرے پر دس منٹ تک مساج کریں چہرے کی خشکی دور ہوگی،داغ دھبے صاف ہوںگے، بند مسام کھل جائیںگے، چہرے کی جلد سخت ہوجائے گی، رنگت کھلی کھلی محسوس ہوگی۔

جو کا آٹا، دہی، سبز چنے کا اٹا اور زیتون کا تیل آپس میں مکس کرلیں اور ہفتے میں دو بار بطور ماسک لگائیں۔ خشک جلد کے لیے بہترین ٹانک ہے۔

کھیرے کا پیسٹ، ہلدی کا پیسٹ، ایلوویرا کا پیسٹ، چمپا کے پھولوں کا پیسٹ، پپیتے کا پیسٹ، مولی کے پتوں کا پیسٹ، پودینہ کے پتوں کا پیسٹ، خربوزے کا گودا، سیب کا گودا، کیلے کے چھلکوں پر لگا گودا ملاکر پیسٹ بنالیں اور اپنی جلد کی مناسبت سے اور موسم کو مد نظر رکھتے ہوئے اس میں  لیموں کا رس، عرق گلاب، انڈے کی سفیدی، ملتانی مٹی، زیتون، ناریل، بادام کے تیل، دودھ، بالائی کے ساتھ مکس کرکے چہرے پر ہفتے میں دو بار دس منٹ کے لیے لگائیں اور نیم گرم پانی سے دھولیں۔ ایک ہی ماہ میں چہرہ  نکھر جائے گا۔

ہر روز کسی بھی پھل کے گودے خاص طور پر آڑو، اسٹرابیری، خوبانی وغیرہ کا چہرے پر مساج کرنے سے بھی چہرے کو قدرتی وٹامنز ملتے ہیں۔

جھائیوں کا علاج

آم اور جامن کی گٹھلیوں کو سکھا کر پاؤڈر بنالیں اور محفوظ کرلیں، حسب ضرورت اسے پانی یا عرق گلاب میں مکس کر متاثرہ حصے پر لگائیں۔  چند دنوں میں ہی نمایاں فرق نظر آئے گا۔ پکے ہوئے  پپیتے کی قاش جھائیوں پر روز مسلیں چند دنوں میں جھائیاں صاف ہونے لگیںگی۔

آلو ابال کر کچل لیں اور ان میں تھوڑا سا نمک شامل کرکے متاثرہ جگہ پر ملیں، دس منٹ بعد صاف کردیں۔ سفید تل دودھ میں ملاکر پیس لیں اور پیسٹ بناکر رکھ لیں رات سوتے وقت ایک دن کے وقفے سے متاثرہ حصے پر لگائیں دس پندرہ دن میں افاقہ ہوجائے گا۔

لیموں کا رس روزانہ ملنے سے بھی آہستہ آہستہ جھائیاں مدھم ہوکر ختم ہوجاتی ہیں۔

کھیرا، گاجر، آڑو وغیرہ کا پیسٹ ملنے سے بھی جھائیاں ختم ہوجاتی ہیں۔

لیموں کے رس میں باریک چینی مکس کرکے جھائیوں پر رگڑنے سے جھائیاں چلی جاتی ہیں۔

جھائیوں سے بچنے کے لیے وٹامن سی لیتی رہیں یا اس کے سپلیمنٹ لے لیں۔

بند مسام

اسٹرابیری کا گودا، شہد، آٹے کی بھوسی ملاکر پیسٹ بنالیں۔ اسے پورے چہرے پر صرف آنکھوں کو بچاکر لگائیں اور 5 منٹ بعد صاف کردیں۔ یہ چہرے کے کھلے مساموں کو بند کرکے غیر ضروری روغنیات کو بھی زائل کرے گا۔

ملتانی مٹی کا لیپ ہفتے میں ایک بار کریں بہت جلد کھلے مسام بند ہوجائیںگے۔ خصوصاً ناک، ہونٹوں کے نیچے تھوڑی اور ماتھے پر ان جگہوں پر زیادہ مسام کھلے نظر آتے ہیں۔ بیسن سے چہرہ دھوتے رہنے سے بھی کھلے مسام بند ہوجاتے ہیں۔ روزانہ کیلے کے چھلکے پر لگے گودے کو لگانے سے بھی کھلے مسام بند ہوجاتے ہیں۔

چہرے پر برف کی ٹکور کرنا بھی کھلے مساموں کو بند کردیتا ہے۔

بند مساموں خصوصاً بلیک ہیڈز کی وجہ سے ناک پر اور ہونٹوں کے نیچے لیموں، کینو کے خشک چھلکوں کا پاؤڈر ملیں اور نیم گرم پانی سے صاف کردیں مساموں سے میل کچیل نکل جائے گا۔

قدرتی سن بلاک

پپیتیکا گودا اور کچے پپیتے کا رس یا پتوں کا رس آپ کی جلد کے لیے قدرتی سن بلاک کا کام کرے گا اور شعاعوں سے ہونے والی جلن کو بھی ختم کرے گا۔

چہرے کی جلد کا ڈھیلاپن

چہرے کی جلد کا ڈھیلا پن دور کرنے کے لیے انجکشن لگوانا یا پارلر جانا ضروری نہیں۔  ایک کھانے کا چمچہ چاول کے آٹے میں ایک چائے کا چمچہ شہد یا حسب ضرورت شہد ملاکر پیسٹ بنالیں۔ چہرے کو کسی اچھے صابن یا فیس واش سے دھوکر ہمیشہ قدرتی ہوا میں خشک ہونے دیں،پھر چہرے پر پیسٹ کو پھیلادیں۔ آنکھوں پر کھیرے یا آلو کے قتلے یا ٹی بیگ گیلا کرکے رکھ لیں اور کم از کم پندرہ منٹ کے لیے سکون سے لیٹ جائیں۔ پندرہ بیس منٹ بعد چہرے پر نیم گرم پانی کے چھینٹے ماریں۔  ماسک نرم ہوکر نکلنے لگے گا۔  اب پورا چہرہ دھولیں اور موسچرائزر لگالیں۔ انڈے کی سفیدی میں شہد مکس کرکے بالکل اسی طرح لگائیں۔
|کینسر کا تعلق بنیادی طور پر انسانی جسم میں موجود خلیات سے ہے۔ اگر جسم میں موجود خلیات اپنے معمول کے مطابق نشونما جاری نہ رکھ سکیں یا غیرمعمولی طور پر اپنی تعداد اور سائز میں اضافہ شروع کردیں تو اس کے نتیجے میں کینسر کی بیماری لاحق ہوتی ہے۔ یہ خلیات بڑھتے بڑھتے ایک بڑے مجموعے کی شکل اختیار کرلیتے ہیں جسے ٹیومر، ورم یا رسولی کہا جاتا ہے۔ یہ اضافہ جسم میں کئی خرابیوں کا باعث بنتا ہے جس میں خلیات پر دباؤ، جسم کے کسی حصے میں خون کی فراہمی میں مداخلت اور nerve (نس) کو دباؤ کے ذریعے ناکارہ کرنا شامل ہے۔

کینسر کو اس وقت دنیا میں اموات کی ایک بڑی وجہ کے طور پر جانا جاتا ہے۔ سال 2012ء میں دنیا بھر میں کینسر کے ایک کروڑ چالیس لاکھ کیس رپورٹ کیے گئے اور خیال ظاہر کیا گیا کہ اگلی دو دہائیوں میں کینسر کے مریضوں کی تعداد میں 70 فی صد اضافہ ہوجائے گا۔ اقوام متحدہ کے عالمی ادارۂ صحت کے مطابق کینسر عالمی سطح پر موت کا باعث بننے والی دوسری بڑی بیماری ہے۔ 2015ء میں کینسر کے سبب 88لاکھ اموات ریکارڈ کی گئیں۔

ادارے کے مطابق کینسر سے ہونے والی 70فی صد اموات کم اور درمیانی آمدنی والے ممالک میں ہوتی ہیں۔ میڈیا رپورٹس کے مطابق پاکستان میں کینسر کے 14 لاکھ مریض ہیں اور ہر سال 80 ہزار لوگ اس بیماری کی وجہ سے اپنی جان گنوا بیٹھتے ہیں جب کہ طبی ماہرین کے مطابق پاکستان میں کینسر کے مریضوں کی اصل تعداد اس سے زیادہ ہے کیوںکہ بہت سے کیس رپورٹ ہی نہیں ہوتے۔
عالمی ادارۂ صحت کے جاری اعدادوشمار کے مطابق سال 2015ء میں دنیا بھر میں سب سے زیادہ اموات کا سبب بننے والے کینسر کی پانچ بڑی اقسام میں پھیپھڑے کا کینسر سرِ فہرست ہے۔ اس میں مبتلا مریضوں کی تعداد سولہ لاکھ ہے۔ جگر کے کینسر کے نتیجے میں سات لاکھ اٹھاسی ہزار، آنت کے کینسر سے سات لاکھ چوہتر ہزار، معدے کے کینسر سے سات لاکھ چون ہزار اور بریسٹ کینسر سے پانچ لاکھ اکہتر ہزار اموات شامل ہیں۔

اس جان لیوا بیماری سے بچاؤ کے لیے احتیاطی تدابیر اختیار کرنا اور اس سے متعلق عوامی آگاہی میں اضافہ انتہائی ناگزیر ضرورت قرار دیا جاتا ہے۔ طبی ماہرین کینسر سے ہونے والی ایک تہائی اموات کے ضمن میں پانچ بڑی وجوہات کا ذکر کرتے ہیں، جن میں وزن میں اضافہ، خوراک میں پھل اور سبزیوں کا کم استعمال، جسمانی سرگرمی (ورزش) کا نہ ہونا، تمباکونوشی اور شراب کا استعمال شامل ہیں۔

یہ اَمر قابل ذکر ہے کہ تمباکونوشی کو کینسر کے لیے خطرے کی سب سے بڑی علامت سمجھا جاتا ہے، کیوںکہ کینسر سے ہونے والی 22 فی صد اموات میں بنیادی وجہ تمباکونوشی ہے۔ پاکستان میں 31.8 فی صد مرد اور 5.8 فی صد خواتین تمباکو کا استعمال کرتے ہیں، جن کی کل تعداد ڈیڑھ کروڑ (adults) ہے۔ اس کے علاوہ آلودگی، غیرمعیاری کھانوں، فوڈ کلرز، کیمیکلز کے بڑھتے ہوئے استعمال کو بھی کینسر کے پھیلاؤ کا باعث قرار دیا جاتا ہے۔

فیملی میں کینسر کی ہسٹری رکھنے والے یا بڑی عمر کے لوگوں کو بھی کینسر ہونے کا خطرہ رہتا ہے۔ اس کی واضح علامات کے بارے میں حتمی طور پر کچھ کہا نہیں جاسکتا، تاہم جسم میں گلٹیاں بننے، السر کی بیماری سے صحت یاب نہ ہو سکنے یا وزن اور بھوک میں کمی ہوجانے کی صورت میں فوراً ڈاکٹر سے رجوع کرنا چاہیے۔ ماہرین کے بقول کینسر کی مختلف اقسام کی علامات بھی مختلف ہوتی ہیں۔

پاکستان میں کینسر کی بڑھتی ہوئی مختلف اقسام میں سب سے زیادہ اضافہ چھاتی کے کینسر میں دیکھنے میں آرہا ہے۔ پاکستان میں ایشیا بھر میں چھاتی کے کینسر کے مریضوں کا تناسب سب سے زیادہ ہے۔ یہاں ہر نویں خاتون کو بریسٹ کینسر کے خطرے کا سامنا ہے۔

میڈیا رپورٹس کے مطابق40 ہزار خواتین ہر سال اس بیماری کی وجہ سے اپنی جانیں کھو بیٹھتی ہیں اور سالانہ 90ہزار خواتین اس بیماری میں مبتلا ہوتی ہیں۔ اس کے علاوہ مردوں کو ہونے والے کینسر میں پروسٹیٹ اور لمفوما / لیوکیمیا، پھیپھڑے ، سر اور گردن کا کینسر عام ہے۔ خواتین اور مردوں کے ساتھ ساتھ بچے بھی کینسر کا شکار ہوتے ہیں تاہم اس کی شرح بڑوں کے مقابلے میں انتہائی کم ہے۔

بچوں کے کینسر کا علاج کرنے والی طبی ماہرین کے خیال میں پاکستان میں سالانہ آٹھ ہزار بچوں کو کینسر کا مرض لاحق ہوتا ہے۔ ان کے مطابق یہ تعداد اپنی جگہ بہت زیادہ ہے لیکن اس سے بڑا مسئلہ ان آٹھ ہزار بچوں کے لیے تشخیص اور علاج کی سہولیات کی عدم دستیابی ہے۔

بچوں اور بڑوں کے کینسر میں بنیادی فرق یہ ہے کہ بچوں کا کینسر بہت تیزی سے بڑھتا بھی ہے اور بہت تیزی سے ختم بھی ہوتا ہے، کیوںکہ ان میں کیموتھراپی بہت مؤثر ہوتی ہے۔ اس بناء پر ترقی یافتہ ممالک میں بچوں کے کینسر کے علاج میں کام یابی کی شرح 85 فی صد سے بھی زیادہ ہے، جب کہ بڑوں میں یہ تعداد 30/20 فی صد ہے۔ اس لیے کہ ایک تو بچوں کا کینسر قابل علاج ہے دوسرا اس میں طویل المیعاد فائدہ یہ ہوتا ہے کہ اس کی زندگی کے کافی سال اُسے مل جاتے ہیں۔

بڑوں کے مقابلے میں بچوں کے کینسر کی وجوہات بھی الگ ہیں۔ بڑوں میں جنیاتی اثرات کے مقابلے میں ماحولیاتی اثرات زیادہ ہوتے ہیں جب کہ بچوں کے کینسر میں جنیاتی عوامل زیادہ اثرانداز ہوتے ہیں۔ اسی بناء پر بچوں کے کینسر میں prevention کی گنجائش بھی کم ہوتی ہے۔

کینسر کے علاج میں کام یابی کا انحصار ابتدائی تشخیص پر ہوتا ہے۔ موجودہ زمانے میں نئی ادویات پر تحقیق کے عمل اور جدید ٹیکنالوجی کینسر کے علاج میں بہت مددگار ثابت ہوئی ہے۔ Lymphomas اور   Childhood leukemias ،70سے 95 فی صد قابل علاج ہیں اور چھاتی کے کینسر کے ابتدائی سٹیج پر علاج کی شرح 95فی صد ہے۔

گزشتہ دہائی میں ٹارگیٹڈ تھراپی نے مختلف اقسام کے کینسر کے علاج میں بہت مدد دی ہے جس میں ریڈیو تھراپی مشینوں میں مہارت اور منصوبہ بندی کی تیکنیک شامل ہے۔ اسی طرح سرجیکل آن کالوجی نے بھی نتائج کو بہتر بنانے میں بہت مدد کی ہے۔ جہاں تک کسی بھی اسٹیج پر کینسر کے قابلِ علاج ہونے کا تعلق ہے تو اس کا انحصار بہت حد تک اسپتال کے وسائل و سہولیات اور مریض کی استعداد پر ہے۔

اس وقت پاکستان میں کینسر کے مرض میں مبتلا افراد کے لیے علاج معالجے کا 80 فی صد بوجھ اٹامک انرجی کمیشن کے قائم کردہ اداروں پر ہے۔ کمیشن کے تحت ملک بھر میں 18کینسر اسپتال قائم ہیں جہاں کیمو تھراپی اور ریڈیو تھراپی کی سہولیات کے ساتھ کینسر کا معیاری علاج کیا جا رہا ہے۔ اس کے علاوہ کچھ نجی اسپتالوں اور سی ایم ایچ کے کچھ سینٹرز بھی موجود ہیں جو کینسر کا علاج کرتے ہیں، لیکن اس سب کے باوجود یہ نہیں کہا جا سکتا ہے کہ یہ تمام سہولیات کافی ہیں۔

پاکستان کی آبادی اور کینسر کے مرض میں تیزی سے اضافے کے پیش نظر ضرورت اس بات کی ہے کہ موجود کینسر اسپتالوں کی تعداد میں کم از کم چار گنا اضافہ کیا جائے۔ اس کے ساتھ ساتھ ڈاکٹروں اور عوام میں کینسر کے مرض کے بارے میں آگاہی کو بھی فروغ دیا جانا چاہیے تاکہ ابتدائی مراحل میں ہی کینسر کی تشخیص ممکن ہو سکے۔

طبی ماہرین کا کہنا ہے کہ اس وقت سب سے بڑی ضرورت صحت کے حوالے سے شعور کو عام کرنے کی ہے۔ گلٹیاں بننے، السر کی بیماری سے صحت یاب نہ ہو سکنے یا وزن اور بھوک میں کمی ہو نے جیسی علامات ظاہر ہونے کی صورت میں ڈاکٹر سے فوری رجوع کرنا چاہیے۔

کینسر کے علاج میں ایک بہت بڑا مسئلہ اس بیماری کی تشخیص میں تاخیر ہے۔ خاص طور پر دیہاتی اور دوردراز کے پس ماندہ علاقوں میں لوگ نیم حکیموں سے علاج کرانے میں وقت ضائع کردیتے ہیں اور جب وہ چوتھی اسٹیج پر ڈاکٹر کے پاس آتے ہیں تو ان کی بیماری کی شدت میں بہت اضافہ ہوچکا ہوتا ہے۔ اس صورت میں معالجین کے پاس ان کے علامتی علاج کے سوا اور کوئی آپشن نہیں ہوتا۔

طبی ماہرین کا کہنا ہے کہ اپنی صحت کا خیال رکھ کر، ہیپاٹائیٹس اور کینسر کی بیماری کی دست یاب حفاظتی ویکسین (حفاظتی ٹیکے) لگوا کر، خوراک میں سبزیوں اور فروٹ کا زیادہ استعمال کرکے، ماحول، پانی، صاف غذا اور صحت مندانہ طرز زندگی یقینی بنا کر کینسر کے امکانات میں کمی لائی جاسکتی ہے۔ سگریٹ نوشی، پان، چھالیا سے انکار بھی کینسر کی روک تھام میں اہم کردار ادا کرسکتا ہے۔

اس وقت پاکستان میں کینسر کے ماہر ڈاکٹروں کی تعداد انتہائی کم ہے جن کی کُل تعداد 150کے قریب ہے۔ ملک میں آنکالوجسٹ کی کمی پر قابو پانے کے لیے حکومتی سطح پر کوششوں کی ضرورت ہے تاکہ نئے ڈاکٹرز کو اس اسپیشلائزیشن کی طرف متوجہ کیا جا سکے۔ کینسر کے علاج کے لیے ایک اور پہلو اس کا انتہائی منہگا ہونا ہے۔

ایک عام آدمی کے لیے اس کے اخراجات برداشت کرنا انتہائی مشکل ہے۔ اس ضمن میں سرکاری و غیرسرکاری شعبوں کے اپنے اپنے طور پر کردار ادا کرنے کی ضرورت ہے، تاکہ ایسے ادارے قائم کیے جائیں جہاں ادویات کو ارزاں نرخوں پر مریضوں کو فراہم کیا جاسکے۔ اس وقت اکثر اسپتالوں میں زکوٰۃ، بیت المال، ڈونیشن اور ویلفیئر سوسائٹیاں مستحق مریضوں کو کینسر کے علاج میں معاونت فراہم کر رہی ہے۔

چوںکہ اس وقت سب سے اہم مسئلہ کینسر کی بروقت تشخیص کا ہے۔ اس لیے حکومت کو چاہیے کہ تمام سرکاری اسپتالوں میں کینسر کے علاج کا شعبہ قائم کرے جہاں ماہر ڈاکٹروں کی زیرنگرانی کینسر کی تشخیص اور علاج کی سہولیات فراہم کی جائیں۔ اس کے ساتھ ساتھ چوںکہ کینسر کا علاج معالجہ انتہائی منہگا ہوتا ہے اور مڈل کلاس لوگوں کے لیے اس کا علاج کروانا ہی ممکن نہیں ہو تا اس لیے حکومت کو اس جانب بھی توجہ مبذول کرنی چاہیے تاکہ نجی شعبے کے تعاون سے لوگوں کو آسان اور سستا علاج بھی مہیا کیا جاسکے۔
|کھانا پکانے کے دوران اکثر و بیشتر ادھ کٹی سبزیاں مثلاً پیاز ٹماٹر وغیرہ بچ جاتی ہیں۔ انھیں عام طور پر فریج میں رکھ دیا جاتا ہے۔

آج کل تراکیب کی مدد سے کھانے پکانے کا رجحان زوروں پر ہے۔ خواتین ٹیلی ویژن چینلز پر کھانا پکانے کے پروگراموں میں دکھائی جانے والی تراکیب پر زیادہ عمل کرتی ہیں۔ بہت سی تراکیب میں آدھا ٹماٹر، آدھا پیاز، آدھا لیموں، آدھی شملہ مرچ وغیرہ ڈالنے کی ہدایات ہوتی ہیں۔

باقی غیراستعمال شدہ ادھ کٹی سبزیاں رکھے رکھے خراب ہوجاتی یا سُوکھنے لگتی ہیں، کیوں کہ ان کے تراشیدہ حصے سے نمی خارج ہونے لگتی ہے اور ایک آدھ روز ہی میں یہ ناقابل استعمال ہوجاتی ہیں۔ انھیں تازہ رکھنے کے لیے پانی میں رکھنا ضروری ہوتا ہے مگر اس طرح کے یہ پانی میں ڈوبی نہ رہیں۔ مگر ادھ کٹی سبزیوں کو پلیٹ، کٹوریوں یا پیالیوں میں رکھنے سے بات نہیں بنتی۔
اسی مشکل کے پیش نظر ربڑ سے یہ مخصوص ساختیں بنائی گئی ہیں جن میں آدھے کٹے ہوئے ٹماٹر، پیاز، لیموں اور دوسری سبزیاں رکھی جاسکتی ہیں اور خوب صورت بھی لگتی ہیں۔
|اسپتالوں میں روزانہ متعدد مریض بہ غرض علاج لائے جاتے ہیں۔ ان میں سے کئی صحت یاب ہوجاتے ہیں اور کئی کی واپسی لاش کی صورت میں ہوتی ہے۔ بعض اوقات ایسا بھی ہوتا ہے کہ معمولی بیماری کا مریض اسپتال میں لائے جانے کے بعد زیادہ بیمار ہوجاتا ہے، مرض کی شدت بڑھتی چلی جاتی ہے اور بالآخر اس کی جان کے لالے پڑجاتے ہیں۔ محلّے یا خاندان میں کسی کا انتقال ہونے پر یہ استعجابیہ جملہ آپ کے کانوں میں ضرور پڑا ہوگا،’’ ارے۔۔۔۔۔ وہ مرگئے؟ وہ تو بالکل صحت مند تھے۔‘‘

بعض بدقسمت اسپتال لے جائے جانے کے بعد زیادہ بیمار ہوجاتے ہیں۔ اس کی وجہ وہاں پائے جانے والے طاقت وَر اور مہلک جراثیم ہیں جن پر اینٹی بایوٹک ادویہ بھی اثر نہیں کرتیں۔ طبی اصطلاح میں یہ خطرناک جراثیم carbapenem-resistant Enterobacteriaceae یا CRE کہلاتے ہیں۔ ان کے اندر جراثیم کش ادویہ کے خلاف مزاحمت پیدا ہوجاتی ہے، چناں چہ طاقت وَر اینٹی بایوٹکس کے مسلسل استعمال کے باوجود مریض کی حالت بگڑتی چلی جاتی ہے۔ یہ جراثیم دنیا کے صاف ترین اسپتال میں بھی پائے جاسکتے ہیں۔ حال ہی میں امریکی شہر لاس اینجلس کے مختلف اسپتالوں میں سی أر ای سے متأثرہ کئی مریض سامنے آئے، ان میں سے دو کی موت ہوچکی ہے جب کہ باقی شدید بیمار ہیں۔

CRE کیا ہیں؟
سی آر ای بیکٹیریا یا جراثیم کا خاندان ہے جن کے اندر اینٹی بایوٹک ادویہ کے لیے مزاحمت پائی جاتی ہے۔ ان جراثیم کی نسلوں میں مزاحمت بہ تدریج بڑھتے بڑھتے اس سطح پر پہنچ گئی ہے جہاں بیشتر موجودہ اینٹی بایوٹکس ان پر اثرانداز نہیں ہوسکتیں۔
اینٹی بایوٹکس سے مامون ہوجانے کی وجہ سے ان جراثیم کو ’’ سُپربگس‘‘ بھی کہا جاتا ہے۔ ان کی مختلف اقسام ہیں۔ انسانی جسم میں داخل ہونے کے بعد یہ دوران خون میں پہنچتے ہیں اور وہاں موجود انسانی جسم کے بیشتر محافظ جراثیم کا خاتمہ کردیتے ہیں، اس کے نتیجے میں بیماری کی شدت بڑھتی چلی جاتی ہے اور جسم کا مدافعتی نظام کمزور ہوجانے کے باعث نئے عوارض لاحق ہوجاتے ہیں۔

 CRE کس قدر عام ہیں؟
یہ جراثیم بہت عام ہیں۔ سینٹرز فار ڈیزیز کنٹرول اینڈ پریوینشن ( سی ڈی سی) کی رپورٹ کے مطابق امریکا میں ہر سال بیس لاکھ افراد ان سے متأثر ہوتے ہیں، ان میں سے اوسطاً تئیس ہزار جان کی بازی ہار جاتے ہیں۔ سی ڈی سی کے مطابق لاس اینجلس میں یومیہ پچیس اسپتالوں میں سے ایک میں کم از کم ایک مریض سی آر ای سے متأثر ہوتا ہے۔ اسی ادارے کی رپورٹ کے مطابق 2011ء میں ملک بھر میں سی أر ای انفیکشنز سے سات لاکھ بائیس ہزار افراد متأثر ہوئے تھے۔ ان میں سے پچھتر ہزار افراد موت کا شکار ہوگئے تھے۔ اس سے اندازہ لگایا جاسکتا ہے کہ دنیا بھر میں کتنے لوگ ان جراثیم کی وجہ سے موت کے منھ میں چلے جاتے ہوں گے۔

لوگ ان کا شکار کیسے ہوتے ہیں؟
یہ جراثیم اسپتالوں میں پائے جاتے ہیں۔ بدقسمتی سے علاج کی غرض سے اسپتال جانے والے مریض ہی ان سے زیادہ متأثر ہوتے ہیں۔ اسپتال کی فضا کے ساتھ ساتھ یہ جراثیم وہاں استعمال ہونے والے طبی آلات پر بھی موجود ہوسکتے ہیں۔ مریضوں کے طبی معائنے یا آپریشن کے دوران جراثیم ان کے جسم میں منتقل ہوجاتے ہیں۔ جن مریضوں کا مدافعتی نظام کمزور ہوتا ہے یہ ان پر شدت سے حملہ آور ہوتے ہیں۔

اسپتال سُپر بگس سے نمٹنے میں ناکام کیوں؟
ان طاقت وَر جراثیم سے نمٹنا مشکل ہے۔ یہ خردبینی جان دار فضا سے لے کر نکاسیٔ آب کی نالیوں، طبی آلات، طبی عملے کے ہاتھوں اور لباس تک پر پائے جاتے ہیں۔ انھیں پھیلنے سے روکنے کے لیے مسلسل صفائی ستھرائی، بار بار جراثیم کش ادویہ کے چھڑ کاؤ اور دیگر اقدامات کی ضرورت ہوتی ہے۔ اس پورے عمل پر کثیر اخراجات بھی ہوتے ہیں۔ اس لیے اکثر اسپتالوں ، خاص طور سے سرکاری اسپتالوں میں اس پہلو سے بے پروائی برتی جاتی ہے جس کا خمیازہ کئی مریضوں کو زندگی سے محرومی کی صورت میں بھگتنا پڑتا ہے۔

CRE سے بچاؤ ممکن ؟
اس کے امکانات برائے نام ہیں۔ ایسی تحقیقی رپورٹیں مسلسل شایع ہورہی ہیں جو یہ بتاتی ہیں کہ موجودہ طاقت وَر اینٹی بایوٹکس کے خلاف جراثیم میں مزاحمت پیدا ہوچکی ہے اور مستقبل قریب میں عالمی سطح پر علاج معالجے کی صورت حال خوف ناک رُخ اختیار کرجائے گی۔ چناں چہ مزید طاقت وَر اینٹی بایوٹک ادویہ کی تیاری پر زور دیا جارہا ہے۔
|لندن: دنیا بھر میں ایسی دلچسپ اور عجیب لائبریریاں بنائی گئی ہیں جنہیں دیکھ کر حیرت ہوتی ہیں۔ اکثر لائبریریاں ایک جگہ سے دوسری جگہ کا سفر کرتی ہیں اور انہیں پالتو جانوروں سے لے کر بسوں تک میں قائم کیا گیا ہے۔ آئیں ہمارے ساتھ دنیا کی سیر پر چلیں جہاں حیرت انگیز کتب خانے آپ کے منتظر ہیں:

نائیجریا کی موبائل لائبریری


نائیجیریا کی ریاست لاگوس میں آئی ریڈ نیٹ ورک اس وقت سب سے بڑی موبائل لائبریری کی سہولیات فراہم کررہا ہے۔ فن می لاری نائجیریا کے غریب بچوں کے لیے اب امید کی ایک کرن بن چکی ہے۔
فنمی نے پہلے دو ٹوکریوں میں لائبریری کا آغاز کیا اور انہیں دور افتادہ علاقوں میں بچوں تک پہنچانے کا کام کیا اور اب چار بڑی بسوں میں کتابیں ہر ہفتے 44 مختلف دیہی علاقوں میں جاتی ہیں جس سے ہزاروں بچے استفادہ کرتے ہیں۔ تمام بسوں میں مجموعی طور پر 13 ہزار کتابیں ہیں۔

کولمبیا میں گدھے پر لدا کتب خانہ



کولمبیا کے اونچے نیچے راستوں پر گدھوں کے ذریعے کتابوں کی رسائی کا ایک نیٹ ورک بنایا گیا ہے جسے ’ببلیوٹیکا برو‘ کا نام دیا گیا ہے جس کا مطلب ہے ’گدھا لائبریری‘۔ اس لائبریری کا آغاز 20 سال قبل دو گدھوں کے ذریعے کیا گیا تھا۔



اس لائبریری کو 42 سالہ اسکول ٹیچر لوئس سورینو نے شروع کیا تھا۔ انہوں نے اسکول میں محسوس کیا کہ کئی بچے اچھی کارکردگی نہیں دکھا پاتے جس کی وجہ یہ ہے کہ ان کے پاس کتابیں نہیں ہیں۔

اب سورینو دور افتادہ پہاڑی علاقوں میں بچوں کے پاس جاتے ہیں اور انہیں کتابیں فراہم کرتے ہیں۔ ایک وقت میں ایک گدھے پر 150 کتابیں لادی جاسکتی ہیں۔

شام کی موبائل لائبریری


بم دھماکوں، دربدر کی ٹھوکروں اور جنگ کے مہیب بادلوں کے درمیان شام میں ایک رنگ برنگی وین ایسی بھی ہے جس میں کتابیں بھری ہوتی ہیں اور یہ بچوں میں علم تقسیم کرتی ہے۔ شام کی 8 سالہ جنگ میں اب ایسے بچوں کی تعداد بڑھتی جارہی ہے جنہوں نے کبھی اسکول کی صورت نہیں دیکھی۔



ملک رافع نے ادلیب اور حلب کے علاقے میں وین میں موبائل لائبریری شروع کی ہے۔ اب تک یہ 4000 بچوں کو کتابیں فراہم کرچکی ہے۔ اس موبائل کتب خانے میں 2000 سے زائد کتابیں موجود ہیں۔ خطرات اور ٹوٹے پھوٹے راستوں کی باوجود یہ وین ہر اس جگہ پہنچتی ہے جہاں بچے پڑھنے کے شوقین ہیں اور کتاب انہیں جنگ بیتی سے کچھ لمحات کی رخصت فراہم کرتی ہے۔

ہالینڈ کا کنٹینر کتاب گھر


ہالینڈ کے زان علاقے میں بائی بس کے نام سے ایک موبائل لائبریری کا آغاز کیا گیا ہے۔ 4 سے 12 سال تک کے بچوں کے لیے بنائی گئی ہے اور تمام کتابیں ایک کنٹینر میں رکھی گئی ہیں۔

12 میٹر وسیع کنٹینر کو تنگ گلیوں اور گنجان آباد علاقوں کے لیے ڈیزائن کیا گیا ہے۔ اب تین بسیں ہر سال 10 ہزار بچوں میں کتابیں تقسیم کرتی ہیں اور بچے ایک ماہ میں کتاب پڑھ کو واپس کردیتے ہیں۔
|جکارتہ: انڈونیشیا کے قدیم قبائلی ہزاروں برس سے سمندر کے کنارے رہتے ہیں، ان کی اکثریت کشتیوں میں رہتی ہے اور وہ کسی بیرونی آلے کے بغیر 13 منٹ تک پانی کے اندر رہتے ہوئے مچھلیوں کا شکار کرتے ہیں۔

یہ افراد باجاؤ قبائل سے تعلق رکھتے ہیں اور ایک عرصے سے ماہرین ان پر تحقیق کررہے ہیں۔ سائنس ایک عرصے تک ان کی اس حیرت انگیز صلاحیت کی وجہ جاننے سے قاصر رہی ہے کہ آخر وہ پانی کی گہرائی میں سانس لیے بغیر کیسے رہتے ہیں۔

انڈونیشیا میں باجاؤ افراد کو سمندری خانہ بدوش بھی کہا جاتا ہے کیونکہ یہ زیادہ تر وقت کشتیوں اور پانیوں میں ہی گزارتے ہیں۔ کیمبرج یونیورسٹی کے ماہرین نے تحقیق کرکے بتایا ہے کہ ان کے جسم کا اہم عضو یعنی تلّی (اسپلین) بقیہ افراد کے مقابلے میں 50 فیصد بڑا ہوتا ہے جو انہیں پانی میں غیرمعمولی وقت تک رہنے میں اہم کردار ادا کرتا ہے۔ پِتّے کی جسامت انسانوں کی پانی میں رہنے کی صلاحیت یا ڈائیو ریفلیکس میں اہم کردار ادا کرتی ہے۔
|سائبیریا: روس میں ایسی باہمت خاتون کی کہانی بہت مقبول ہورہی ہے جو دنیا کی سب سے بڑی اور گہری ترین جھیل جم جانے کے بعد روزانہ اس کے ایک کنارے سے دوسرے کنارے تک اسکیٹنگ کرکے جاتی ہیں۔

76 سالہ خاتون ’لیوبوف مورخودووا‘ اب ریٹائرمنٹ کی زندگی گزار رہی ہیں۔ اپنی عمر رسیدگی کے باوجود وہ انتہائی سردی میں دنیا کی مشہور جھیل بیکال کے ایک کنارے سے دوسرے کنارے کا سفر کرتی ہیں۔ یہ سفر وہ خصوصی اسکیٹنگ جوتوں کے ذریعے کرتی ہیں اور ان کی مہارت پر بہت سے لوگوں نے حیرت کا اظہار کیا ہے۔
|میسا چیوسیٹس: امریکا کے ایک شہری کا نصیب ایسا چمکا کہ رواں سال کے 4 ماہ میں اس نے لاٹری کا ٹکٹ دو مرتبہ جیتا ہے، ہر بار اسے 10 لاکھ ڈالر کی رقم انعام میں ملی جو مجموعی طور پر 20 کروڑ پاکستانی روپے سے زائد ہے۔

امریکی ریاست میساچیوسیٹس کے ایک شہر میتھیون سے تعلق رکھنے والے جیسن ولیمز کو 30 ڈالر کا ٹکٹ کھرچنے پر جو نمبر ملے انہیں دوسری مرتبہ ایک ملین ڈالر کا حق دار قرار دیا گیا ہے۔


اب سے چند روز قبل جیسن نے اپنے ٹکٹ کے ساتھ ایک یادگار تصویر اتروائی جبکہ وہ اس سال 10 جنوری کو بھی 10 لاکھ ڈالر کا انعام جیت چکے تھے۔

حال ہی میں جیتا ہوا لاٹری ٹکٹ انہوں نے میتھیون کے ایک اسٹور سے خریدا تھا۔ دلچسپ بات یہ ہے کہ یہ انعام یافتہ ٹکٹ بھی کسی نے ان سے یادگار کے طور پر خریدا ہے جسے انہوں نے 10 ہزار ڈالر میں فروخت کیا ہے۔

شیئر
|ترکی میں گلہری کو مصنوعی پنجے مل گئے

ترکی سے شائع ہونے والے روزنامہ ’’الصباح‘‘ نے ترکی کی ایک گلہری کے حوالے سے  ایک خاص  واقعے کی خبر شائع کی ہے۔

اخبار کے مطابق   ترکی کے علاقے بیٹ مین میں یہ عجیب واقعہ پیش آیا، جہاں کیرامیل نامی ایک گلہری جو شکاریوں کے لگائے گئے دام میں پھنس کر اپنے دونوں پنجے گنوا بیٹھی تھی، مگر بعد میں اسے ترکی کی یونی ورسٹی کے ماہرین نے  مصنوعی پہیے لگاکر چلنے اور بھاگنے دوڑنے کے قابل بنادیا۔ اس طرح کیرامیل کو اپنی معذوری سے نجات مل گئی۔ کہا جارہا ہے کہ یہ دنیا کی پہلی گلہری ہے جسے اس انداز سے پہیے لگاکر چلنے پھرنے کے قابل بنایا گیا ہے۔ اس طرح کیرامیل کے لیے وہ زندگی ایک بار پھر پُرلطف اور آسان بن گئی ہے جسے وہ کچھ عرصے پہلے تک عذاب سمجھنے لگی تھی۔ اب وہ ان پہیوں کی مدد سے ہر طرف پھدکتی پھرتی ہے۔


کچھ عرصے پہلے کیرامیل بیٹ مین کے ایک میدان میں بھاگی پھررہی تھی کہ اس کے پنجوں کے اگلے حصے شکاریوں کے بچھائے گئے دام میں پھنس گئے اور جب اسے وہاں سے نکالنا ممکن نہ رہا تو اس کے دونوں پنجے آپریشن کے ذریعے  کاٹنے پڑے، جس کی وجہ سے غریب کیرامیل اپنے دونوں پنجوں سے ہمیشہ ہمیشہ کے لیے محروم ہوگئی۔ کیرامیل کی اس نئی زندگی کے پیچھے جانوروں سے محبت اور ہم دردی کرنے والے Istanbul Aydin University کے کچھ ماہرین کا ہاتھ ہے جن کی کوششوں سے یہ سب ممکن ہوا۔ یونی ورسٹی کے ان سائنس دانوں نے  کیرامیل کے لیے  مصنوعی پہیوں کا ایک سیٹ تیار کیا جو اس کے دونوں پنجوں کی جگہ لگایا جاسکے۔ اب کیرامیل تیزی سے روبہ صحت ہورہی ہے۔

اس کا آپریشن کرنے والے سرجنوں کو امید ہے کہ وہ بہت جلد اس کی عادی ہوجائے گی اور جلد ہی خود کھانے بھی لگے گی۔  بہ ظاہر ایرامیل اپنی اس بدلی ہوئی حالت سے بہت خوش دکھائی دے رہی ہے، اس لیے کچھ ہی عرصے میں وہ ان پہیوں کی عادی بھی ہوجائے گی۔

شکاری خود شکار ہوگیا
امریکی ریاست میری لینڈ میں ایک تجربہ کار  51سالہ شکاری رابرٹ میل ہیمر زخمی ہوکر اسپتال جا پہنچا، اصل میں آسمان میں پرواز کرتے ایک ہنس پر کسی شکاری نے زمین سے فائر کیا تو وہ زخمی ہوکر مرگیا اور پھر یہ مردہ ہنس اس شکاری یعنی رابرٹ میل ہیمر کے سر پر گرگیا جس کی وجہ سے شکاری کے اس قدر شدید چوٹ آئی کہ وہ بے ہوش اور زخمی ہوکر اسپتال جاپہنچا۔ اصل میں رابرٹ میل ہیمر  اپنے تین دوستوں کے ساتھ  دریائے مائلز کے قریب، میری لینڈ میں ہنس کا شکار کرنے گیا تھا۔



یہ شام پانچ بجے کا وقت تھا جب شکاریوں کے کسی اور گروپ نے  فضا میں اڑتے ہوئے ہنسوں کا نشانہ لے کر فائر کردیا  جو ایک ہنس کو لگا اور وہ مردہ حالت میں رابرٹ میل ہیمر  کے سر پر آن گرا جس کی وجہ سے وہ بری طرح زخمی ہوگیا اور  اس کے دو دانت بھی ٹوٹ گئے، اسے اسی حالت میں اسپتال منتقل کردیا گیا، مگر بعد میں اس کی حالت بہتر ہوگئی۔ کہا جاتا ہے کہ یہ پرندہ 10سے 14پائونڈ تک وزنی ہوتا ہے اور اگر یہ کسی انسان کے سر پر گر جائے تو اندازہ لگایا جاسکتا ہے کہ اس کا کیا حشر ہوگا۔

شادی کے موقع پر دلہن منہ پر کالک
ویسے تو دنیا کے اکثر ملکوں میں شادی کے موقع پر دولھا اور دلہن کے ساتھ عجیب و غریب رسوم منائی جاتی ہیں، لیکن اسکاٹ لینڈ میں تو دلہن کے ساتھ ایسا سلوک کیا جاتا ہے کہ آپ نے سوچا بھی نہ ہوگا۔ اس بے چاری کا منہ کالا کردیا جاتا ہے۔ اس موقع پر شریک مہمان خوب ہنستے اور قہقہے لگاتے ہیں اور ہر طرح اپنی خوشی کا اظہار کرتے ہیں۔ لیکن اسکاٹ لینڈ کے بعض لوگ اسے پاگل پن کی رسم بھی قرار دیتے ہیں، کیوں کہ ان کے خیال میں شادی کے موقع پر دلہن کے چہرے کو سیاہ کرنا کوئی خوشی کی بات نہیں ہے اور اسی لیے وہ اسے پسند نہیں کرتے۔



اسکاٹش لوگ دوسری یورپی لوگوں کی طرح نہیں ہوتے، ان کے مرد اہم مواقع پر اسکرٹ پہنتے ہیں اور یہ لوگ اپنے بیگ سے میوزک بھی بجاسکتے ہیں۔ لیکن اپنی دلہنوں کے ساتھ ان کا رویہ کچھ اچھا نہیں ہوتا، کیوں کہ یہ نئے شادی شدہ جوڑے اور خاص طور سے دلہن کے منہ پر ایسی اشیا پھینکتے ہیں جن سے اس بے چاری کا منہ کالا ہوجاتا ہے۔ وہ اپنی اس رسم کو ’’دلہن کا منہ کالا‘‘ کا نام دیتے ہیں۔ یہ اسکاٹ لینڈ کی قدیم ترین رسم ہے جو صدیوں سے اسکاٹ لینڈ میں منائی جارہی ہے۔ دلہن پر اچانک حملہ اس بے چاری کو حیران و پریشان کردیتا ہے، کیوں کہ اسے اندازہ بھی نہیں ہوپاتا اور مہمان اس کی خاطر کسی بھی عجیب چیز سے کرڈالتے ہیں۔ وہ دلہن پر دودھ کی برسات بھی کرسکتے ہیں، گندے انڈے پر پھینک سکتے ہیں اور شیرے، گاڑھی مٹی اور دیگر شربتوں سے بھی اس کے ساتھ یہ انوکھی رسم مناسکتے ہیں۔

بارہ سنگھے نے بدلہ لے لیا

امریکی بارہ سنگھا کینیڈا اور شمالی امریکا کے جنگلی علاقوں میں پایا جاتا ہے۔ یہ جانور بڑا منتقم مزاج ہوتا ہے۔ گذشتہ ہفتے الاسکا کے برفانی جنگل میں ایک امریکی بارہ سنگھے نے بڑی عجیب و غریب حرکت کی، اس نے ایک آدمی کے پیر پر لات رسید کی جسے دیکھ کر لوگ حیران رہ گئے، کیوں کہ اس کی لات نے اس آدمی کو بری طرح زخمی کردیا۔ مگر بعد میں جب دیکھنے والوں کو یہ پتا چلا کہ اس بارہ سنگھے نے پہل نہیں کی تھی، بلکہ پہل اس آدمی نے کی تھی اور امریکی بارہ سنگھے کے بلاوجہ لات ماری تھی ۔



جس کے جواب میں بارہ سنگھے نے اس سے بدلہ لیا اور اس کے بالکل اسی انداز سے لات رسید کی جس طرح اس آدمی نے رسید کی تھی۔ اس آدمی نے صرف امریکی بارہ سنگھے کو ہی نہیں مارا تھا، بلکہ اس کے بچے کو بھی ٹھوکر ماری تھی جس کا بدلہ لیتے ہوئے بارہ سنگھے نے اس آدمی کو اتنی زور دار لات ماری کہ اسے بری طرح زخمی کردیا جس کے باعث اس آدمی کو اسپتال میں بھی داخل کرنا پڑگیا۔ اس واقعے کے بعد امریکی بارہ سنگھا اور اس کا بچہ ناراض ہوکر وہ علاقہ بھی چھوڑ کر چلے گئے۔ یہ واقعہ الاسکا میں پہرے پر مامور فوجیوں کے سامنے پیش آیا تھا جو اس واقعے کے چشم دید گواہ ہیں۔
|یہ دنیا ایک ایسی جگہ ہے جہاں آپ کو ہر رنگ اور ہر نسل کے انسان ملتے ہیں اور یہ ایسے ایسے عجیب و غریب لوگوں سے بھری پڑی ہے کہ عقل دنگ رہ جاتی  ہے۔

یہاں اللہ تعالیٰ کے بنائے ہوئے ایسے لوگ بھی پائے جاتے ہیں جن کے وجود کے متعلق یقین کرنا بہت مشکل کام ہے۔ یعنی ان لوگوں کی جسامت، خدوخال یا رہن سہن ایسا ہے جو انہیں عام انسانوں سے منفرد بناتا ہے۔ ان میں کچھ طبعی مسائل کی جہ سے ایسے ہیں جبکہ چند پیدائشی طور پر ایسی ظاہری وضع قطع کے مالک ہیں جو عام لوگوں سے مختلف ہے۔ ان کی یہی منفرد جسامت اور وضع قطع یا رہن سہن ان کی مقبولیت اور شہرت کا باعث بنی۔ آج ہم آپ کو دور حاضر کے ایسے انسانوں کے بارے میں بتاتے ہیں جو عام لوگوں سے ذرا ہٹ کر ہیں۔


1۔نتاشا ڈیمکینا (Natasha Demkina)

دنیا کے عجیب و غریب انسانوں کی فہرست میں سب سے زیادہ مشہور شخصیت روس کی 30 سالہ نتاشا ڈیمکینا ہے۔ 17 برس کی عمر سے ہی اس کا دعویٰ ہے کہ اس کی آنکھوں میں ایکس رے (X-rays) کی طرح کا وژن ہے اور یہ انسان کے جسم میں موجود اعضاء کو کسی مشین کی مدد کے بغیر ہی دیکھ سکتی ہے۔ یہ لڑکی دنیا بھر میں شہرت حاصل کرچکی ہے اور حیرت انگیز طور پر اس کے زیادہ تر دعوے درست ثابت ہوئے ہیں۔ ’’دی گرل ود ایکس رے آئز‘‘ (The girl with X-ray) کے نام سے مشہور نتاشا اب باقاعدہ مریضوں کو چیک کرتی ہے۔

اس کے مریضوں میں ڈاکٹرز تک شامل ہیں جو ایکس رے مشین کی بجائے اپنے امراض کی تشخیص کے لیے اس سے رابطہ کرتے ہیں۔ نتاشا کی فیس 50 ڈالرز فی مریض ہے اور یوں یہ اچھے خاص پیسے کمالیتی ہے۔ مارچ 2004ء میں اس کو ڈسکوری چینل نے ایک ڈاکیومینٹری بنانے کے لیے بلوایا اور اس کا ایک ٹیسٹ بھی لیا جس کو نتاشا نے بخوبی پاس کرلیا۔ اس کو برطانیہ بھی لے جایا گیا، جہاں اس نے کئی مریضوں کے امراض کی کامیابی سے تشخیص کی۔ اس نے خاص طور پر مریضوں کے اندر پائے جانے والے ٹیومرز کی درست نشاندہی کی۔ نتاشا کئی ممالک کے دورے بھی کرچکی ہے۔

کچھ لوگوں کا خیال ہے کہ یہ مائنڈ ریڈنگ (ٹیلی پیتھی) بھی ہوسکتی ہے یا پھر کوئی اور سائکک طاقت، لیکن یہ بات اہمیت کی حامل ہے کہ نتاشا دنیا کے عجیب ترین لوگوں میں سے ایک ہے۔

2 ۔ پرتھوی راج پاٹل (Pirthvi Raj Patil)

پرتھوی راج پاٹل کا تعلق بھارت کے شہر ممبئی کے قریب واقع ایک گاؤں سے ہے۔ گیارہ سالہ پرتھوی راج کو ایک بہت ہی یونیک قسم کا ’’جینیٹک ڈس آرڈر‘‘ ہے۔ اس کو ’’ویئر وولف سینڈروم‘‘ بھی کہتے ہیں۔ اس کی وجہ سے پرتھوی راج کے پورے جسم پر بھیڑیئے جیسے بال اگتے ہیں۔ یہ ایسا ڈس آرڈر ہے جو پوری دنیا میں پچاس سے بھی کم لوگوں میں موجود ہے۔ پرتھوی راج کے خاندان نے جڑی بوٹیوں سے لے کر لیزر ٹریٹمنٹ تک ہر طرح کا علاج کرواکے دیکھ لیا لیکن اس کے جسم پر تیزی سے دوبارہ بال اگ آتے ہیں۔ اسی وجہ سے یہ اپنے گاؤں سے کہیں باہر بھی نہیں جاتا کیونکہ گاؤں کے لوگ تو اسے جانتے ہیں اور سکول میں بھی اس کے دوست اسے ایک عام انسان کی طرح ہی سمجھتے ہیں۔



3۔ گیری ٹرنر (Garry Turner)

انگلینڈ سے تعلق رکھنے والے گیری ٹرنر اس وقت دنیا کے واحد ایسے انسان ہیں جن کے پورے جسم کی جلد غیر معمولی حد تک پھیل سکتی ہے۔ بچپن میں جب گیری کو اس بات کا احساس ہوا کہ اس کی جلد میں یہ غیر معمولی صلاحیت ہے تو اس کا بے انتہا مذاق اڑایا گیا۔ اس کی جلد اتنی زیادہ غیر معمولی ہے کہ پیٹ پر سے یہ 15 سینٹی میٹرز تک پھیل سکتی ہے۔ دراصل گیری کو ’’ایلرس ڈینلوس سینڈروم‘‘ نامی جلدی بیماری ہے۔ اس بیماری میں جلد بہت زیادہ کمزور اور لچکدار ہوجاتی ہے۔ گیری ٹرنر کی یہی بیماری اس کی مقبولیت اور شہرت کا باعث بنی۔ اس کو ’’الاسٹک مین‘‘ بھی کہا جاتا ہے۔

4۔ ایموحاجی (Amou Haji)

نہانا یا غسل کرنا کسی بھی زندہ انسان کی بنیادی ضرورت ہے لیکن دنیا میں ایک غلیظ انسان ایسا بھی ہے جس نے پچھلے ساٹھ سالوں سے ایک بار بھی غسل نہیں کیا۔ جنوبی ایران کے صوبے فارس کے گاؤں ’’دیزحگاہ‘‘ سے تعلق رکھنے والا 80 سالہ یہ شخص پچھلے ساٹھ سال سے ایک دفعہ بھی نہیں نہایا۔ ایمو حاجی نے بیس برس کی عمر میں ایک گہرا جذباتی صدمہ پہنچنے کے بعد نہانا چھوڑ دیا تھا۔ اسے دنیا کا گندہ ترین انسان کہا جاتا ہے۔  اس سے قبل بھارت کے چھیاسٹھ سالہ کیلاش سنگھ کو دنیا کا گندہ ترین شخص کہا جاتا تھا جو 38 برس تک نہیں نہایا۔

5۔ چندرا بہادر ڈنگی (Chandra Bahadur Dangi)

چندرا بہادر ڈنگی کو انسانی تاریخ کا سب سے چھوٹا انسان ہونے کا اعزاز حاصل ہے۔ 30 نومبر 1939ء کو پیدا ہونے والے نیپال کے اس پست قامت شخص کا قد صرف 54.6 سینٹی میٹرز یعنی ایک فٹ ساڑھے نو انچ جبکہ  اس کا وزن صرف پندرہ کلو گرام تھا۔ 2012ء میں لکڑیوں کے ایک ٹھیکے دار نے جب اسے اس کو گاؤں میں دیکھا تو اس نے عالمی میڈیا کی توجہ اس کی طرف مبذول کروائی۔ یوں چندرا ایک عام بونے انسان سے ’’سپر ہیومن‘‘ کے درجے پر فائز ہوگیا اور اس کا نام گنیز بک آف ورلڈ ریکارڈ میں بھی شامل کرلیا گیا۔ اس نے بھارت کے پست قامت شخص گل محمد، جس کا قد ایک فٹ ساڑھے دس انچ تھا، کا ریکارڈ توڑ کر اپنے نام کیا۔ چندرا کے پانچ بھائیوں میں سے تین کے قد 4 فٹ سے کم تھے جبکہ باقی دو بھائی اور دو بہنیں اوسط قد کاٹھ کے مالک تھے۔ چندرا کا انتقال 3 ستمبر 2015ء کو ہوا۔

6۔ پیٹرک دیول (Patrick Deuel)

23 مارچ 1962ء کو پیدا ہونے والا پیٹرک دنیا کا سب سے زیادہ موٹا اور وزنی انسان تھا۔ امریکی ریاست نبراسکا سے تعلق رکھنے والے  اس شخص، جو ایک ریسٹورینٹ منیجر تھا، کے متعلق کہا جاتا ہے کہ وہ سات برس تک مسلسل اپنے بستر پر پڑا رہا اور اس کا وزن بڑھتے بڑھتے ایک ہزار تئیس پاؤنڈ (یعنی چار سو چھیاسی کلو گرام) تک پہنچ گیا حالانکہ اس کا قد اوسط یعنی 5 فٹ 7انچ تھا۔ اس کی جسامت اس قدر بڑھ گئی تھی کہ جب اسے ہسپتال منتقل کیا گیا تو اس کے بیڈروم کی ایک دیوار توڑنی پڑی اور اس کے لیے لائی جانے والی خاصی ایمبولینس کے دروازے بھی عام ایمبولینسوں سے بڑے تھے جس کے ساتھ خاص طور پر ’’ریمپ اینڈ وینچ سسٹم‘‘ بھی نصب کیا گیا تھا جو ٹرالی نما اسٹریچر کو دھاتی روڈز پر لفٹ کی طرح کھینچ کہ ایمبولینس کے اندر پہنچاتا ہے۔ سرجری کے بعد پیٹرک کا وزن کم کرکے ساڑھے تین سو کلو گرام پر لے آیا گیا۔ مگر بدقسمتی سے اس کا وزن ایک مرتبہ پھر بڑھنے لگا کیونکہ  وہ ’’جنک فوڈ‘‘ (Junk Food) یعنی فاسٹ فوڈ کھانے کا شوقین تھا۔ بالآخر 29 اپریل 2016ء کو پیٹرک دنیا چھوڑ گیا۔  اس کو ’’ہاف ٹن مین‘‘ (Half Ton Man) بھی کہا جاتا تھا۔



7۔ جیمی کیٹن  (Jamie Keeton)

عجیب و غریب انسانوں کی اس فہرست میں جیمی بھی شامل ہے۔ 47 سالہ اس شخص کا تعلق امریکہ سے ہے اور اس کو ایک عجیب ’’اسکن ڈس آرڈر‘‘ ہے۔ جس کی وجہ سے یہ اپنے جسم پر کوئی بھی چیز چپکا سکتا ہے اور یہ صرف کوئی دعویٰ نہیں بلکہ حقیقت ہے جس کا مظاہرہ یہ کافی عرصے سے کرتا چلا آرہا ہے۔ ڈاکٹر ابھی تک اس کا اندازہ نہیں لگاسکے کہ آخر اس کی جلد میں ایسی کیا بات ہے جو یہ کوئی بھی چیز مقناطیس کی طرح اپنے ساتھ چپکا سکتا ہے۔ ڈاکٹروں کے مطابق یہ شخص بیمار نہیں بلکہ بالکل صحت مند ہے۔ جیمی کا اس بارے میں کہنا ہے کہ اس کے سر کے بال گر رہے تھے تو ایک دن اس نے سوچا کہ وہ اپنے سارے بالوں کو شیو کرلے۔ اس دن کافی گرمی تھی اور اس نے اپنا سر ٹھنڈا رکھنے کے لیے سر پر ٹھنڈے سوڈے کا ایک کین رکھ لیا اور بعد میں جب اس نے وہ کین سر پر سے اٹھانے کی کوشش کی تو اسے محسوس ہوا کہ وہ چپکا ہوا ہے۔ اس کے گھر والے بھی بہت حیران ہوئے۔ جیمی کا کہنا ہے کہ وہ اب اپنے پورے جسم پر سوائے کسی کپڑے کے،کوئی بھی چیز چپکا سکتا ہے ۔ جیمی امریکہ میں بے حد شہرت رکھتا ہے اور یہ اب اس کا فل ٹائم کام بھی بن چکا ہے۔ مختلف کمپنیاں اپنی پروڈکٹس چپکانے کے باقاعدہ اس کو پیسے ادا کرتی ہیں۔

8 ۔ ایڈم رینر (Adam Rainer)

دنیا کی تاریخ میں یہ وہ واحد عجیب و غریب شخص تھا جو اپنی آدھی زندگی میں پست قامت بونا جبکہ بقایا نصف زندگی میں بہت زیادہ طویل القامت رہا۔ آسٹریا سے تعلق رکھنے والے ایڈم رینر کا قد 1917ء میں صرف چار فٹ اور چھ انچ تھا اور اس کو ایک بونا تصور کیا جاتا تھا۔ اس وقت اس کی عمر اٹھارہ برس تھی اور چھوٹے قد کی وجہ سے اسے فوج میں بھی نہیں لیا گیا لیکن پھر ایک دماغی ٹیومر کے باعث اس کا قد حیرت انگیز طور پر بڑھنے لگا۔ 1920ء سے ایڈم کے قد میں اضافہ شروع ہوگیا۔ 1930ء تک اس کا قد 6 فٹ اور 9 انچ ہوچکا تھا اور وہ ابھی مزید بڑھ رہا تھا۔ 1950ء میں موت کے وقت اس کا قد 7 فٹ اور 8 انچ تک بڑھ چکا تھا اور اس کے ہاتھ 9 انچ سے بھی زیادہ لمبے جبکہ پیر 13 انچ کے تھے۔ اس کا وزن دو سو اکتالیس پاؤنڈ تھا۔ کبھی بونا کہلائے جانے والا یہ شخص اس وقت کے دنیا کے لمبے ترین انسانوں میں شمار ہوتا تھا۔

9۔ لیوینڈ سٹیڈنک (Leonid Stadnyk)

یوکرائن سے تعلق رکھنے والا لیونیڈ سٹیڈنک دور حاضر کا سب سے زیادہ لمبا انسان تھا۔ اس کا قد 8 فٹ 5 انچ تھا۔ اس کا قد 14 برس کی عمر میں غیر معمولی طور پر اس وقت بڑھنے لگا جب اس کا ایک چھوٹا سا اپریشن ہوا اور جس کی وجہ سے اس کے گروتھ ہارمونز بڑھنے لگے۔ اس کا وزن ایک سو انسٹھ کلو گرام تھا اور وہ 24.05 (یو ایس سائز) نمبر کا جوتا پہنتا تھا۔ 24 اگست 2014ء کو چوالیس برس کی عمر میں اچانک برین ہیمرج کے باعث اس کی موت واقع ہوگئی۔ دلچسپ بات یہ ہے کہ اسے اپنا نام گنیز بک آف ورلڈ ریکارڈ میں شامل کروانے کا کوئی شوق نہیں تھا۔



10۔ پاؤل کاراسن (Paul Karason)

کیا آپ نے کبھی گہری نیلی رنگت والا انسان دیکھا ہے؟ اگر گہری نیلی رنگت والے انسان کا تصور بھی کہا جائے تو مختلف فلمی افسانوی کردار ذہن میں آجاتے ہیں لیکن برطانیہ سے تعلق رکھنے والا پاؤل کاراسن حقیقت میں گہری نیلی رنگت کا حامل انسان تھا۔ 2002ء کے لگ بھگ تک پاؤل ایک نارمل شخص تھا اور اس کا رنگ بھی عام لوگوں جیسا ہی تھا۔ پھر ایک دن اس کی جلد پر اچانک سوزش ہوئی۔ جب پاؤل نے اس کا علاج کروایا تو 2007ء میں اس کی جلد کی رنگت تبدیل ہوتے ہوئے نیلی ہونا شروع ہوگئی۔ اس کی وجہ غالباً یہ تھی کہ اس نے ایک دوائی ڈاکٹرز سے پوچھے بغیر ہی استعمال کی تھی جس کی وجہ سے اسے جلد کا ایک سنگین مرض لاحق ہوگیا اور یوں یہی نیلی رنگت والی جلد پوری دنیا میں اس کی شہرت اور پہچان کا باعث بنی۔ پاؤل 23 ستمبر 2013ء کو 62 سال کی عمر میں فوت ہوگیا۔

11۔ رالف بکلز (Rolf Buchhloz)

کیا آپ نے اپنے جسم میں کوئی نوکدار چیز چبھو کر دیکھا ہے؟ عام لوگوں کو تو انجکشن کی سوئی سے بھی ڈر ہی لگتا ہے، مگر رالف بکلز کو صرف دیکھنے سے ہی جسم میں ایک عجیب سی تکلیف کا احساس جاگ اٹھتا ہے۔ جرمنی سے تعلق رکھنے والے اس شخص کے بارے میں کہا جاتاہے کہ یہ دنیا میں اپنے چہرے اور جسم کو سب سے زیادہ چھیدنے والا انسان ہے۔ یہ اپنے جسم کو 453 سے زائد جگہوں سے چھید سکتا ہے۔11 سال قبل اسے اپنی اس صلاحیت کا پتہ چلا۔ اس کی یہی خاصیت دنیا بھر میں اس کی وجہء شہرت ہے اور یہی اس کی گزربسر کا ذریعہ بھی ہے۔ مختلف شوز میں یہ اس صلاحیت کا مظاہرہ کرتا ہے۔ بنیادی طور پر وہ ایک کمپیوٹر ایکسپرٹ ہے۔

12۔ ژو زینہون (Yu Zhenhuan)

چین سے تعلق رکھنے والے ’’ژو زینہون‘‘ کی وجۂ شہرت بھی بہت عجیب تھا۔ یہ صرف دو برس کا تھا جب اس کے پورے جسم پر بال بڑی تیزی سے بڑھنا شروع ہوگئے۔ آہستہ آہستہ یہ اتنے بڑھتے چلے گئے کہ اسے پہچاننا مشکل ہوگیا۔ ’’ژو‘‘ کے کل جسم کے 96 فیصد حصے پر غیر معمولی بال ہیں۔ اس نے اس جھنجھٹ سے بچنے کے لیے کئی سرجریز بھی کروائیں مگر بالوں کی بڑھوتری نہیں رکی۔ ’’ژو‘‘ کی یہی مشکل اس کی عالمی شہرت کا باعث بن گئی۔

13۔ ڈیڈی کوسوارا (Dede Koswara)

انڈونیشیا سے تعلق رکھنے والے ڈیڈی کوسوارا کو بھی ایک عجیب و غریب مرض لاحق ہے۔ اس کے گھٹنے پر خارش ہوئی اور اسے کھجلانے کے بعد اس کے جسم، خاص طور پر ہاتھوں اور پیروں پر مسے نکلنا شروع ہوگئے اور دیکھتے ہی دیکھتے یہ مسے حجم میں بڑھنے کے ساتھ ساتھ لکڑ ی نما عجیب سی شکل اختیار کرتے چلے گئے۔ اب اس کے ہاتھ پیر یوں دکھائی دیتے کہ جیسے کسی درخت کی چھال اور لکڑی۔ اس لیے اسے ’’ٹری مین‘‘ (Tree Man) کے نام سے بھی جانا جاتا ہے۔ تصور کیا جاسکتا ہے کہ ’’ڈیڈی‘‘ نے اس مرض سے نجات حاصل کرنے کے لیے کیا کچھ نہیں کیا ہو گا۔ اس نے بے شمار سرجریز بھی کروائیں تاکہ وہ اپنے بڑھئی کے پیشے کو جاری رکھ سکے۔ مگر فروری 2016ء میں ڈیڈی کی موت واقع ہوگئی۔

14۔ جون ٹیٹر (John Titor)

2000ء تا 2001ء ایک امریکی شخص ’’جون ٹیٹر‘‘ نے عجیب و غریب دعویٰ کیا کہ وہ ایک امریکی فوجی ہے اور اس کا تعلق 2036ء کے زمانے سے ہے۔ اس کا کہنا تھا کہ وہ ٹائم مشین میں بیٹھ کر ماضی کا سفر کرتا ہوا موجودہ زمانے میں آیا ہے۔ 20 نومبر 2000ء کو اس شخص نے ایک انٹرنیٹ فورم پر لکھا کہ ’’میرا نام جون ٹیٹر ہے اور میں ایک امریکی فوجی ہوں۔ میں سن 2036ء سے ٹائم مشین میں بیٹھ کر 1975ء کے زمانے میں گیا۔ اب سن 2000ء کے اس زمانے میں رکا ہوا ہوں‘‘۔ اس نے کہا کہ وہ ایک حکومتی مشن پر ہے۔ دیکھتے ہی دیکھتے یہ شخص سارے امریکہ میں بے حد مشہور ہوگیا۔ جون ٹیٹر نے ایک مشین کی تصویر بھی انٹرنیٹ پر پوسٹ کی اور دعویٰ کیا کہ یہی ٹائم مشین ہے۔ اس شخص کا امریکہ کے نیشنل ریڈیو پر انٹرویو بھی کیا گیا جس میں اس نے کئی پیش گوئیاں بھی کیں جیسا کہ 2004ء میں امریکہ میں سول وار ہوگی اور اس کے نتیجے میں 2008ء میں امریکہ پانچ حصوں میں تقسیم ہوجائے گا۔ اس کی پیش گوئیوں کے مطابق 2015ء میں تیسری عالمی جنگ عظیم بپا ہوگی وغیرہ وغیرہ (لیکن ہم دیکھتے ہیں کہ یہ پیش گوئیاں پوری نہیں ہوئیں) اس کے بعد یہ شخص اچانک ہی منظر عام سے غائب ہوگیا۔

15۔ ایڈی ہال (Eddie Hall)

ایڈی ہال جو برطانیہ سے تعلق رکھتا ہے، اس وقت دنیا کا سب سے زیادہ طاقت رکھنے والا انسان سمجھا جاتا ہے۔ اس کی طاقت کا اندازہ اس امر سے لگایا جاسکتا ہے کہ یہ 500 کلو گرام وزن اٹھا چکا ہے۔ دنیا میں ہر سال ’’مسٹر سٹرونگیسٹ مین‘‘ کی تقریب ہوتی ہے۔ ایڈی اس تقریب کا بے تاج چیمپئن ہے۔ اس کو اتنا وزن اٹھاتا دیکھ کر آنکھوں پر یقین نہیں آتا۔
|لندن: کئی برس سے پلاسٹک کے کنٹینر میں پھنسا کچھوا سمندر کے گہرے پانی میں زندہ تیرتا رہا۔

بین الاقوامی ذرائع ابلاغ میں رپورٹ ہونے والی ایک ویڈیو میں دیکھا جاسکتا ہے کہ غوطہ خور مشکل میں پھنسے ایک کچھوے کی مدد کررہے ہیں۔ غوطہ خوروں نے بتایا کہ وہ گہرے پانی میں تیر رہے تھے کہ اس دوران انہوں نے ایک کچھوے کو دیکھا جس کا دھڑ پلاسٹک کے کنٹینر میں پھنسا تھا جس کی وجہ سے وہ ٹھیک سے تیر نہیں پا رہا تھا۔

یہ بھی پڑھیں: سیکڑوں سکے کھانے والا کچھوا مر گیا
غوطہ خوروں نے کچھوے کو پانی سے نکال کر کشتی میں رکھا اور چاقو کی مدد سے پلاسٹک کنٹینر کاٹ کر کچھوے کو اس مصیبت سے آزاد کرایا، پلاسٹک کی وجہ سے  کچھوے کی جلد بری طرح متاثر ہوچکی تھی،برسوں سے پلاسٹک کنٹینر میں پھنسے رہنے کے باعث کچھوے کی جلد اپنی اصلی حالت میں نہیں رہی تھی۔

غوطہ خوروں کا کہنا ہے کہ  بظاہر لگتا ہے کہ کچھوا کافی عرصے سے اس پلاسٹک کنٹینر میں پھنسا تھا اور حیران کن طور پر وہ گہرے پانی میں اس مشکل کے باوجود زندہ تھا۔
|نئی دہلی: دنیا میں دوسرے سب سے بڑے اور 700 سالہ درخت کا انسانوں اور جانوروں کی طرح ڈرپ لگا کر علاج کیا جارہا ہے۔ دلچسپ بات یہ ہے کہ جس طرح ہم رگوں میں سوئی لگاکر ڈرپ کی دوائی داخل کرکے شفا پاتے ہیں عین اسی طرح درختوں کو ڈرپ لگا کر انہیں تندرست کرنا ممکن ہے یا کم ازکم اس تجربے سے یہی ثابت ہوا ہے۔

اس درخت کو پیرلامری کا نام دیا گیا ہے جو بھارتی شہر محبوب نگر میں موجود ہے۔ تین ایکڑ وسیع رقبے پر پھیلا ہوا یہ درخت اپنی نوعیت کا عجیب درخت ہے جو دنیا میں برگد کا دوسرا بڑا درخت بھی ہے۔ ایک عرصے سے دیمک اسے چاٹ رہی اور اس کی تندرست شاخیں کمزور ہو کر گررہی ہیں۔ گزشتہ برس دسمبر میں اس درخت تک عوامی رسائی روک دی گئی جو اسے دور دور سے دیکھنے آتے تھے۔ اس کے بعد ماہرین نے اس کا علاج شروع کیا۔


سب سے پہلے درخت میں باریک سوراخ کرکے ایک اس میں کیڑے مار دوا کلوروپائریفوس داخل گئی لیکن اس سے کوئی فائدہ نہیں ہوا۔ اس کے بعد درخت کے متاثرہ حصوں میں جگہ جگہ ڈرپ لگائی گئی جن کی بوتلوں میں ہلکی شدت کی کلوروپائریفوس موجود تھی۔


محبوب نگر میں شعبہ جنگلات کے ایک افسر گنگا ریڈی نے بتایا کہ درختوں کو شاخوں کو مسلسل 10 سے 14 گھنٹے تک ڈرپ کے ذریعے دوا دی جاتی ہے۔ اس درخت کے کئی تنے ہیں اور ہر تنے میں  ہلکی کلوروپائریفوس کی خوراک ڈالی گئی ہے۔

قدرت کے اس عجیب  مریض میں اب تک ایک سو ڈرپ اتاری گئی ہیں اور اس کے بہت اچھے نتائج ملے ہیں کیونکہ دیمک دھیرے دھیرے کم ہورہی ہے۔ ماہرین کے مطابق مریض درخت اب خطرے سے باہر ہے اور توقع ہے کہ وہ چند دنوں میں مزید صحتیاب ہوجائے گا۔ اس وقت لوگوں کو دور سے درخت دیکھنے کی اجازت دی گئی ہے۔
|مدھیا پردیش: بھارتی شہری نے محبت میں ناکامی پر شادی کی خاطر چرائے 5 لاکھ روپے جلادیے۔

بھارتی میڈیا رپورٹس کے مطابق ریاست مدھیا پردیش کی فائننس کمپنی میں بطور کیشئر کام کرنے والے 22 سالہ جتندرہ گویال ایک لڑکی سے محبت کرتا تھا اور اس سے شادی بھی کرنا چاہتا تھا، اس مقصد کے لیے نوجوان نے اپنی ہی کمپنی سے 6 لاکھ 74 ہزار روپے چوری کیے تاہم لڑکی نے شادی سے انکار کرکے کسی اور سے شادی رچانے کا مںصوبہ بنایا جس پر گویال نے دلبرداشتہ ہوکر 5 لاکھ روپے جلا دیے۔

پولیس کے مطابق ملزم کی کمپنی کے مینجر کی جانب سے پولیس میں پیسے چوری ہونے کی شکایت درج کروائی گئی جس پر گویال کو چوری کے کیس میں گرفتار کرلیا گیا۔ دوران حراست ملزم نے اپنے جرم کا اعتراف کرتے ہوئے کہا کہ اس نے یہ پیسے اپنی  پسند کی لڑکی سے شادی کے لیے چرائے تھے لیکن لڑکی نے شادی کرنے سے انکار کردیا۔ گویال نے انکشاف بھی کیا کہ واقعے کے بعد اس نے خود کو جان سے مارنے کی بھی کوشش کی۔
پولیس کا کہنا ہے کہ مدھیا پردیش کے ضلع ہاردا میں واقع ملزم کے گھر پر چھاپہ مارا تو ہمیں وہاں جلے ہوئے نوٹ ملے جن میں سے 46 ہزار روپے بچالیے گئے کیوں کہ وہ مکمل طور پر جلے نہیں تھے جب کہ ان کی الماری سے بھی ایک لاکھ 28 ہزار روپے کیش برآمد کیا گیا۔
|لندن: برطانوی خاتون کو بچے کی ضد مہنگی پڑگئی سپر اسٹور نے ایک کیلے کی خریداری پر 930 پاؤنڈ کا بل تھما دیا۔

بین الاقوامی نشریاتی ادارے کے مطابق برطانوی شہر ناٹنگھم کی رہائشی خاتون بابی گورڈن اس وقت حیران رہ گئیں جب انہیں آن لائن کیلا آرڈر کرنے پر ڈیلیوری کے ساتھ معروف سپر اسٹور کی جانب سے 930 پاؤنڈ یعنی پاکستانی ڈیڑھ لاکھ روپے کا بل موصول ہوا جب کے ایک کیلے کی قیمت محض 11 پینی ہے۔

دوسری جانب اتنی زیادہ رقم کے استعمال پر فراڈ کا شبہ ہونے پر کریڈٹ کارڈ کمپنی نے بل کی ادائیگی روک دی اور توقع سے زیادہ شاپنگ پر خاتون کو فون کیا گیا۔ خاتون نے اصل صورت حال سے آگاہ کیا تو کریڈٹ کارڈ کمپنی نے سپر اسٹور سے رجوع کیا۔ سپر اسٹور کے حکام نے برطانوی خاتون اور کریڈٹ کارڈ کمپنی سے ’کمپیوٹر کی غلطی‘ پر معافی مانگی اور درست بل کی فراہمی کی یقین دہانی کرائی۔
سپر مارکیٹ کے ترجمان نے اس دلچسپ واقعے کے بارے میں میڈیا کو آگاہ کرتے ہوئے بتایا کہ ہمارے اسٹور میں دستیاب کیلے نہایت لذیذ اور تازہ ہوتے ہیں تاہم وہ اتنے بھی قیمتی نہیں کہ 930 پاؤنڈ کی قیمت چارج کی جائے، یہ ہمارے نظام کی تکنیکی غلطی ہے جس کا سدباب کردیا گیا ہے تاکہ آئندہ کسی صارف کو دقت اور ہمیں پریشانی کا سامنا نہ کرنا پڑے۔
|نیویارک: امریکی ریاست ٹینیسی میں نیشنل گارڈ کی عسکری رضاکار روبن براؤن نے حلف اٹھاتے ہوئے ڈائناسار کی ڈمی کا استعمال کیا۔

غیر ملکی خبر رساں ادارے کے مطابق امریکی ریاست ٹینیسی میں نیشنل گارڈز کی امورعامہ کی عسکری رضاکار روبن براؤن نے حلف اٹھاتے ہوئے ایک ڈائنا سور کے دستانے کا استعمال کیا اور حلف کے تمام الفاظ کے ساتھ ڈائنا سار کی لپسنگ بھی کی، واقعے کی ویڈیو سوشل میڈیا پر وائرل ہوتے ہی خبر جنگل کی آگ کی طرح پھیل گئی اور فیس بک پر یہ ویڈیو 24 لاکھ مرتبہ دیکھی جاچکی ہے۔

حلف برداری کے موقع پر روبن کے چیف نے ڈمی کو دیکھ کر اپنی ہنسی کو بمشکل قابو میں رکھا اور اس حرکت پر کوئی اعتراض یا اظہارِخیال نہیں کیا، تاہم دوسری جانب روبن براؤن کے مذاق نے تنازع کھڑا کردیا ہے اور انہیں امریکی عسکری اہلکاروں اور عوام  کی شدید تنقید کا سامنا کرنا پڑ رہا ہے۔
|کوسٹاریکا: کوسٹاریکا میں قیدیوں کو جیل میں موبائل فون پہنچانے ولی تربیت یافتہ بلی کو گرفتار کرلیا گیا۔ 

وسطی امریکا کے ملک کوسٹاریکا کی جیل میں خطرناک قیدیوں نے باہر موجود اپنے گروہ کے افراد سے رابطہ رکھنے کےلیے انوکھا طریقہ اختیار کیا ہے۔ جیل میں قیدیوں کو موبائل فون پہنچانے کےلیے ملزمان کے ساتھیوں نے بلیوں کو خاص تربیت دے رکھی ہے جو کسی طرح جیل میں داخل ہو کر قیدیوں کو موبائل پہنچا دیتی ہیں۔

قانون نافذ کرنے والے اداروں نے اسیروں تک موبائل پہنچنے کا یہ ’خفیہ طریقہ‘ برسوں کی محنت کے بعد کھوج نکالا اور ایک بلی کو حراست میں لے لیا گیا جب کہ موبائل رکھنے والے قیدیوں سے بھی پوچھ گچھ جاری ہے۔ وزارت انصاف و قانون کی جانب سے ایک ویڈیو بھی جاری کی گئی ہے جس میں بلیوں کو موبائل فون لے جاتے دکھایا گیا ہے۔
مقامی نیوز چینل نے اس حوالے سے یوٹیوب پر ایک ویڈیو بھی جاری کی ہے:


قیدیوں کے ساتھی بلی کے پیٹ کے نچلے حصے اور گردن میں بلی کے بالوں میں موبائل فون، چارجز اور ہینڈ فری چھپا دیا کرتے تھے جب کہ تربیت یافتہ بلی موبائل فون کو بڑی مہارت سے متعلقہ ملزم تک پہنچانے میں کامیاب ہوجاتی تھی تاہم شک کی بنیاد پر بلی کو پکڑ کر تلاشی لی گئی تو موبائل فون برآمد ہوگیا۔
|پیرس: فرانسیسی اسپائیڈر مین کے نام سے شہرت حاصل کرنے والے 55 سالہ شخص نے 48 منزلہ عمارت کو صرف 1 گھنٹے میں سر کرلیا۔

بین الاقوامی خبر رساں ادارے کے مطابق ‘فرنچ اسپائیڈر مین’ کے نام سے شہرت رکھنے والے 55 سالہ ایلن رابرٹ نے فرانس کی چوتھی بڑی اونچی عمارت ’ ٹوٹل بلڈنگ‘ کو صرف ایک گھنٹے کے اندر عبور کر کے سب کو حیران کردیا۔


ایلن رابرٹ نے 187 میٹر اونچی اس عمارت کو محض ایک مخصوص جوتے اور چاک کی مدد سے سر کیا۔ سیکڑوں افراد نے یہ منظر دیکھا اور  وائرل ہونے والی ویڈیو اور تصاویر نے انٹرنیٹ پر ہلچل مچادی۔

spiderman

ایلن رابرٹ 11 برس کی عمر سے بلند عمارتوں کو سر کرنے کی مہم کے دلدادہ ہیں اور 55 سال کی عمر میں بھی اُن کی ہمت اور جواں مردی میں کمی واقع نہیں ہوئی۔ ایلن رابرٹ اس سے قبل دبئی، پیرس اور دیگر ممالک کی بھی کئی اونچی عمارتوں پر چڑھنے کی مہارت دکھا چکے ہیں جن میں دنیا کی بلند ترین عمارت برج خلیفہ، ایفل ٹاور، سڈنی اوپیرا ہاؤس بھی شامل ہیں۔



واضح رہے کہ ایلن رابرٹ کو عمارتوں پر چڑھنے کے لیے خطرہ مول لینے اور سرکاری اجازت نامہ حاصل نہ کرنے پر پولیس کی جانب سے گرفتار کیا جا چکا ہے تاہم یہ گرفتاریاں بھی ان کے شوق کی راہ میں رکاوٹ نہیں بن سکیں۔



ایلن رابرٹ کا کہنا ہے کہ جب تک خود کو فٹ محسوس کرتا ہوں عمارتیں سر کرتا رہوں گا یہ میرا شوق ہی نہیں جنون بھی ہے۔
|رباط: مراکش میں گلیوں سے کچرا صاف کرنے والی نوجوان لڑکی نے مقابلہ حسن جیت لیا ہے۔

مراکش کی گلیوں سے کچرا اُٹھانے والی کمپنی میں بطور خاکروب ملازمت کرنے والی 25 سالہ صناء ماطاط نامی نوجوان خوبصورت لڑکی نے مراکش میں 2018 کی سب سے خوبصورت خاکروب کا مقابلہ جیت لیا اور اس کامیابی کے ساتھ ہی وہ عالمی شہرت حاصل کرنے میں بھی کامیاب ہوگئی۔

صناء ماطاط دو بچوں کی ماں ہیں اور اپنے اہل خانہ کی دیکھ بحال اور کفالت کےلیے شہر کی صفائی پر مامور کمپنی میں کچرا اٹھانے کا کام کرتی ہیں۔ انہیں اپنی خوبصورتی کا اندازہ شروع دن سے ہی تھا اور وہ پُرامید تھیں کہ ایک نہ ایک دن وہ کوئی اعزاز حاصل کرنے میں کامیاب ہوجائیں گی۔ انہوں نے مراکش میں ہونے والے مقابلہ حسن 2018 میں کچرا اُٹھانے والی خواتین کی کٹیگری میں حصہ لیا اور مقابلہ حسن جیتنے میں کامیاب رہیں جس کے بعد سوشل میڈیا پر وائرل ہونے والی تصاویر نے انہیں عالمی شہرت دلا دی۔


مراکشی خاتون کا کہنا تھا کہ وہ مقابلہ حسن جیتنے پر نہایت خوش ہیں تاہم اس کے باوجود وہ اپنے کام کو حقیر نہیں سمجھتیں کیوں کہ یہ وہ شعبہ ہے جس کے ذریعے وہ اپنے دو بچوں اور ماں کی کفالت کرتی ہیں اور آئندہ بھی وہ اس کمپنی کےلیے کام کرتی رہیں گی۔ البتہ اگر موقع ملا تو وہ عالمی سطح پر بھی مقابلہ حسن میں حصہ لیں گی۔

مقابلہ حسن کا انعقاد کرانے والی تنظیم کا کہنا تھا کہ صنا ماطاط کو ملکہ حسن صرف ان کی جاذبیت اور حسین چہرے کے باعث نہیں دیا گیا بلکہ ان کے نظم و ضبط، اپنے کام سے لگاؤ اور مستقل مزاجی جیسی خصوصیات کی بنا پر دیا گیا ہے۔
|ماسکو: روس کے ایک مشرقی شہر کے ایئرپورٹ کے رن وے سے اُڑان بھرنے والے طیارے سے 200 سے زائد قیمتی دھاتوں کی اینٹیں گرنے کی وجہ سے رن وے کو نقصان پہنچا۔

روس کے شہر یاکوتس کے ہوائی اڈے سے مال بردار طیارہ بڑی تعداد میں سونے، چاندی اور دیگر دھاتوں کی اینٹیں لے کر جا رہا تھا کہ سامان رکھنے والے حصے کا ایک دروازہ ٹوٹ گیا جس کی وجہ سے دھاتوں کی وزنی اینٹیں فضا سے ہوتی ہوئی بارش کی صورت رن وے پر برسنے لگیں تاہم اس واقعے میں کوئی جانی نقصان نہیں ہوا۔

ایئرپورٹ انتظامیہ نے حادثے کے بعد پروازیں معطل کرکے رن وے سے تقریباً دو سو قیمتی دھاتوں کی اینٹیں اکٹھی کیں اور بعد ازاں رن وے کو پروازوں کےلیے کھول دیا گیا۔ طیارے سے گرنے والی دھاتوں کی ایک اینٹ کا وزن تقریباً 20 کلوگرام تھا جنہیں کینیڈا سے تعلق رکھنے والے کان کے ایک مالک نے ایکسپورٹ کرنے کےلیے جہاز بک کرایا تھا۔
پولیس نے قیمتی دھاتوں کی اینٹوں کو تحویل میں لے کر تفتیش کا آغاز کر دیا ہے اور طیارہ بک کرانے والے تاجر کو بیان قلم بند کروانے کےلیے طلب کرلیا ہے۔ ایئرپورٹ انتظامیہ نے بھی واقعے کی تحقیقات کےلیے محکمہ ہوابازی (ایوی ایشن) کے افسران پر مشتمل انکوائری کمیٹی تشکیل دے دی ہے۔
|کرناٹک: بھارتی ریاست کرناٹک کے گاؤں بلتھانگیڈی میں ایک ایسی بچی بھی موجود ہے جس کی آنکھوں سے آنسوؤں کے ساتھ ساتھ مردہ چیونٹیاں بھی نکلتی ہیں اور اب تک اس کی آنکھوں سے 60 چیونٹیاں برآمد ہوچکی ہیں۔

اگرچہ ڈاکٹرز اب تک نہیں جان سکے ہیں کہ آخر یہ چیونٹیاں اس گیارہ سالہ لڑکی کی آنکھوں تک کیسے پہنچیں مگر ان کا اندازہ ہے کہ شاید یہ چیونٹیاں پہلے پہل اس لڑکی کے کانوں میں داخل ہوئی ہوں گی، جس کے بعد وہ اس کے جسم میں بھٹکتی ہوئی آنکھوں تک جاپہنچی ہوں گی جہاں پہلے سے موجود پانی میں ڈوب کر مر گئی ہوں گی۔ البتہ یہ خیال ابھی تک صرف ایک مفروضہ ہے۔

ایشوینی نامی اس لڑکی نے چند روز پہلے اپنے والدین سے کہا کہ اس کی آنکھوں میں شدید تکلیف ہورہی ہے، جس پر انہوں نے غور سے دیکھا تو وہاں ایک مری ہوئی چیونٹی موجود تھی۔ شروع میں انہوں نے اسے اتفاق سمجھتے ہوئے زیادہ غور نہیں کیا اور مری ہوئی چیونٹی نکال کر پھینک دی۔
اس بچی کی ایک مختصر سی ویڈیو بھی انٹرنیٹ پر وائرل ہوگئی ہے جسے دیکھنے والے بھی حیران و پریشان ہیں۔
|فلوریڈا: امریکا میں شوہر نے شادی کی 23 ویں سالگرہ پر بیوی کو گردہ بطور تحفہ عطیہ کرکے اس کی جان بچالی۔

بین الاقوامی میڈیا رپورٹس کے مطابق ریاست فلوریڈا میں  کیسرکلے نامی شوہر نے شادی کی 23 ویں سالگرہ کو منفرد تحفہ دے کر یادگار بنادیا۔شوہر نے بیوی مونیکا کو شادی کی سالگرہ پر اپنا گردہ عطیہ کردیا۔

مونیکا  دونوں گردے فیل ہونے کی وجہ سے کافی عرصے سے ڈائیلائسز  پر تھی اور اسے زندہ رہنے کے لیے ایک گردے کی ضرورت تھی، جوڑے نے گردے کی تلاش جاری رکھی تاہم انہیں کوئی ڈونر نہ مل سکا۔ جب ڈاکٹرز نے کیسرکلے کا ٹیسٹ کیا تو اس کا گردہ  میچ کرگیا جس پر ڈاکٹرز نے فوری  گردے کی پیوند کاری کا فیصلہ کیا اور کچھ دن پر کامیاب آپریشن کرکے شوہر کا گردہ بیوی کو لگا دیا گیا۔


چار دن بعد مریضہ کو اسپتال سے فارغ کردیا گیا تاہم گھر جانے سے قبل اسپتال کے عملے نے جوڑے کی شادی کی سالگرہ منائی اور کیک کاٹا۔ مونیکا نے گردہ عطیہ کرنے پر شوہر کا شکریہ ادا کرتے ہوئے کہا کہ مجھے ایسا لگتا ہے کہ میری لاٹری نکل آئی ہے یہ میرے لیے انتہائی حیران کن بات ہے کہ خدا نے شوہر کو میری زندگی میں بلاوجہ شامل نہیں کیا بلکہ ایک مقصد کے تحت میری زندگی میں بھیجا۔
|برازاویلا: افریقی ملک جمہوریہ کانگو میں نوجوانوں نے آتش فشاں سے ابلتے ہوئے لاوے کے سامنے سلیفیاں بنا کر سب کو حیران کردیا۔



کانگو میں دو نوجوان آتش فشاں کے دہانے پر پہنچے اور ابلتے لاوے کی ندی کے قریب چہل قدمی کی اور سیلفیاں بھی بنائیں۔ دونوں نے  خطرے کی پروا کیے بغیر ندی کے بالکل قریب کئی راتیں گزاریں اور دونوں نے ندی کے قریب کھڑے ہو کر تصاویر بھی بنائیں۔


بعد ازاں سوشل میڈیا پر تصاویر اور ویڈیوز اپ لوڈ ہوئیں تو دیکھنے والے دنگ رہ گئے۔ لوگوں نے دونوں نوجوانوں کو بہادری پر داد دی تو کچھ نے اسے جان جوکھم میں ڈالنے کے خوفناک انجام سے خبردار کیا اور اسے پاگل پن قرار دیا۔
|نئی دہلی: قطار میں بیٹھے شیروں کی فیملی فوٹو نے دیکھنے والوں کے دل موہ لیے ہیں۔

بھارتی ریاست گجرات کے جونا گڑھ گیر جنگل میں شیروں کی ایک فیملی نے کیمرے کے سامنے منفرد انداز میں  ایک دوسرے کے پیچھے بیٹھ کر قطاربنالی۔ شیروں کی اس خوبصورت فیملی فوٹو کو کیمرے کی آنکھ نے محفوظ کرلیا۔


تصاویر لینے والے فوٹو گرافر نے بتایا کہ وہ جنگل میں اپنے معمول کے فیلڈ ورک پر تھا کہ اچانک ایک مادہ شیر اس کے سامنے آکر بیٹھ گئی جس کے پیچھے پیچھے ایک ایک کرکے اس کے بچے بھی آگئے اور حیران کن طور پر سب اس انداز میں بیٹھے کہ قطار بن گئی۔

فوٹوگرافر کا کہنا ہے کہ اس نے موقع غنیمت جانتے ہوئے شیروں کی فیملی فوٹوگراف بنالی جسے ہر دیکھنے والے نے بہت پسند کیا۔
ریاض: سعودی عرب میں انجینئرز نے 256 کلومیٹر طویل دنیا کی سب سے طویل ترین سیدھی سڑک بنادی۔

صحرا میں سیدھی سڑک کا تصور ایک خواب لگتا ہے لیکن سعودی عرب میں یہ خواب اس وقت حقیقت میں تبدیل ہوگیا کہ جب انجینئرز نے 250 سے زائد کلومیٹر طویل سیدھی سڑک بنا ڈالی۔

عرب میڈیا نے دعویٰ کیا ہے کہ سعودی عرب میں ہائی وے 10 کی 256 کلومیٹر پر محیط سیدھی سڑک نے آسٹریلیا سے  146 کلومیٹر لمبی سیدھی سڑک رکھنے کا اعزاز چھین لیا ہے۔
یہ بھی پڑھیں: جسم کے گرد دنیا کا سب سے بڑا چھلا گھمانے کا عالمی ریکارڈ



دنیا کی طویل ترین سیدھی سڑک قدرتی گیس اور آئل سے مالا مال شہر ہرادھ سے متحدہ عرب امارات کی سرحد الباتھا کے درمیان بنائی گئی ہے جو کہ 256 کلومیٹر تک سیدھی پھیلی ہوئی ہے اور یہ مسافت صرف دوگھنٹے چار منٹ میں طے ہوجاتی ہے۔

عمومی طور پر یہ ہائی وے گڈز ٹرانسپورٹ کے لیے استعمال ہوتی ہے جب کہ وسط اور مغربی سعودی مملکت سے بذریعہ سڑک یو اے ای جانے والے افراد اس ہائی وے کا انتخاب کرتے ہیں۔
|دبئی: ہفتے کے روز دبئی میں روڈ اینڈ ٹرانسپورٹ اتھارٹی کی جانب سے گاڑیوں کی خصوصی نمبر پلیٹس کی 98 ویں نیلامی ہوئی جس سے حاصل ہونے والی مجموعی آمدنی 57 کروڑ سے زائد رہی۔

عرب ٹی وی کے مطابق ہفتے کے روز روڈ اینڈ ٹرانسپورٹ اتھارٹی کی جانب سے منعقد کی جانے والی، گاڑیوں کی خصوصی نمبر پلیٹس کی 98 ویں اعلانیہ نیلامی ہوئی جس سے حاصل ہونےوالی آمدنی ایک کروڑ 90 لاکھ 918 درہم (تقریباً 57 کروڑ روپے سے زائد) تک پہنچ گئی۔

نیلامی میں سب سے زیادہ رقم میں فروخت ہونے والا نمبرٹی 32 تھا جس کی قیمت26.8 لاکھ درہم تھی۔ دوسرا مہنگا ترین نمبر ڈبلیو32 تھا جو 26.2 لاکھ درہم میں فروخت ہوا۔


اس کے علاوہ نیلامی میں دو سے لے کر پانچ اعداد پر مشتمل 80 خصوصی نمبر پلیٹس فروخت ہوئیں جن کی قیمتیں 2.5 لاکھ سے 3 لاکھ درہم کے درمیان رہی۔ البتہ بعض نمبروں کی قیمت پانچ لاکھ درہم سے بھی زیادہ تھی۔
|سڈنی: آپ جان کر حیران ہوجائیں گے کہ آسٹریلیا کے ایک بڑے بینک کے پروجیکٹ مینیجر روزانہ اونچی ہیل والی سینڈل پہن کر دفتر جاتے ہیں کیونکہ اس طرح وہ خود کو بہت پر اعتماد محسوس کرتے ہیں۔

ایشلے میکس ویل سڈنی کے ایک بینک میں کام کرتے ہیں اور روزانہ وہ 6 انچ اونچی ہیل پہن کر اپنے دفتر جاتے ہیں۔ انہیں ایک عرصے سے اونچی ہیل پہننے والی خواتین بھی پسند ہیں کیونکہ اس طرح خواتین خود کو بااعتماد محسوس کرتی ہیں۔ اب ان کے گھر میں 6 انچ ہیل والی سینڈلوں کے 9 جوڑے رکھے ہیں۔ جب بھی وہ نئے کلائنٹس سے ملنے جاتے ہیں تو ٹائی سوٹ کے ساتھ ہیل والا بہترین جوڑا پہن کر جاتے ہیں اور کامیاب ٹھہرتے ہیں۔


ایشلے ایک روز فرانسیسی مرد رقاص کی ویڈیو دیکھ رہے تھے جس میں تمام ڈانسروں نے اونچی ہیل پہن رکھی تھی اور وہ بہت اعتماد سے اپنے فن کا مظاہرہ کررہے تھے۔ اسی طرح ان کے بینک میں ایک بہترین پراعتماد خاتون افسر نے بھی ایشلے کو بتایا کہ اونچی ہیل ان کی خود اعتمادی ہے۔ اس کے بعد خاتون نے انہیں ہیل والے جوتے پہننے کا مشورہ دیا۔



اس کے بعد ایشلے نے بتایا کہ انہوں نے بینک میں موجود خاتون کے مشورے پر ہی ان کی بتائی ہوئی اونچی ہیل پہنی اور جیسے ہی وہ آفس کے برآمدے میں ان جوتوں کے ساتھ پہنچے وہ خود کو بہتر محسوس کرنے لگے۔ اب وہ خاص میٹنگوں میں اسے پہن کر جاتے ہیں اور کامیاب لوٹتے ہیں۔

ایشلے نے کہا کہ پہلے انہیں ہیل پہن کر چلنے میں دقت ہوئی لیکن مسلسل محنت اور مشق سے وہ اس قابل ہوگئے کہ ہیل کے ساتھ بااعتماد انداز میں چلنے اور دوڑنے لگے تاہم انہوں نے کہا کہ بعض لوگ اب بھی انہیں ہیل والے جوتوں پر مذاق کا نشانہ بناتے ہیں۔ اس کی وجہ یہ ہے کہ وہ ہم جنس پرست ہیں اور انہیں اپنی برادری کی جانب سے تضحیک کا نشانہ بنایا جاتا ہے۔


البتہ خواتین ایشلے کے اس اقدام سے خوش ہیں اور وہ اسے سراہ رہی ہیں۔
|نیویارک: طبیعیات کی دنیا کے عظیم انسان آئن اسٹائن نے اپنی زندگی سادگی سے گزاری لیکن اب اس کی اشیا لاکھوں نہیں بلکہ کروڑوں روپے میں فروخت ہورہی ہیں۔

نہانے کے صابن سے شیو کرنے والے اور اکثر ریلوے کی تھرڈ کلاس میں سفر کرنے والے آئن اسٹائن کا مشہور وائلن نیویارک میں 5 کروڑ روپے میں فروخت ہوا ہے۔

بونہم نیویارک آکشن میں کچھ روز قبل آئن اسٹائن کا مشہور وائلن 516,500 ڈالر میں نیلام ہوا جو قریباً 5 کروڑ 20 لاکھ پاکستانی روپے کے برابر ہے۔ نادر اور پرانی اشیا کے ماہر کہتے ہیں کہ آئن اسٹائن کی شہرت مارلن منرو اور لیڈی ڈیانا سے بھی بڑھ کر ہے کیونکہ اس نے جس شے کو ہاتھ لگایا گویا وہ سونے کی ہوگئی۔
اسی نیلامی میں اس آئن اسٹائن کے زیر استعمال ایک دوربین ساڑھے 4 کروڑ اور کاغذ پر اس کے ہاتھوں کے نشانات بھی بہت مہنگے داموں فروخت ہوئے۔



فروخت ہونے والے وائلن کو پنسلوانیا کی ایک کمپنی ہیرسبرگ سمفنی آرکیسٹرا نے تیار کیا تھا جس پر کندہ کیا گیا کہ یہ وائلن دنیا کے عظیم سائنس دان سے موسوم کیا جارہا ہے۔ اسے ایک ماہر آسکر اسٹیگر نے تیار کیا تھا اور 1933ء میں آئن اسٹائن کے حوالے کیا تھا۔ اس کے بعد یہ وائلن پرنسٹن یونیورسٹی میں ایک شخص لارنس ہبس کو دے دیا تھا جو وائلن بجانے کا ماہرتھا اور تب سے اب تک یہ وائلن اس خاندان کے پاس موجود تھا۔



آئن اسٹائن بہترین وائلنسٹ تھا اور 6 سال کی عمر سے وہ اس پر مہارت رکھتا تھا۔ آئن اسٹائن کے مطابق موسیقی سے اسے خوشی ملتی ہے یہاں تک کہ وہ ہرجگہ اپنے وائلن کو ضرور لے جاتا تھا۔



اسی نیلامی میں آئن اسٹائن کی جیبی گھڑی 3 کروڑ 60 لاکھ روپے اور اس کے بچپن کا ایک کھلونا 84 لاکھ روپے میں فروخت ہوا ہے۔ آئن اسٹائن کی ایک چرمی جیکٹ کے بارے میں خیال کیا جارہا تھا کہ وہ 55 سے 80 لاکھ روپے میں فروخت ہوجائے گی لیکن وہ بھی ڈیڑھ کروڑ روپے میں نیلام ہوگئی۔

واضح رہے کہ 2010ء میں آئن اسٹائن کی کھوپڑی کا ایکس رے 40 لاکھ روپے میں نیلام ہوا تھا۔
|دہلی: بھارتی ریاست اترپردیش میں مریض کی کٹی ٹانگ کا تکیہ بنانے پر 2 ڈاکٹر معطل کر دیا گیا۔

اترپردیش کے ایک سرکاری اسپتال میں مریض کی کٹی ٹانگ کو تکیہ کے طور پر استعمال کرنے پر 2 ڈاکٹروں کو معطل کردیا گیا جبکہ معاملے کی انکوائری بھی شروع کردیاگئی ہے۔

واقعہ جھانسی میڈیکل کالج ہاسپٹل میں پیش آیا جہاں ڈاکٹروں نے بس حادثے میں زخمی ہونے والے ایک 28سالہ شخص کی کٹی ٹانگ اسٹریچر پر اس کا سر اوپر اٹھانے کے لیے تکیے کے طور پر استعمال کی جس کی تصاویر سامنے آنے کے بعد حکام نے کارروائی عمل میں لائی۔
مہارانی لکسمیبائی میڈیکل کالج کی پرنسپل سدھنا کوشک کے مطابق 4 رکنی تحقیقاتی کمیٹی قائم کی گئی ہے اور ذمے داروں کے خلاف سخت کارروائی عمل میں لائی جائے گی۔
|بیجنگ: کہتے ہیں کہ چینیوں اور جاپانیوں کے جسم اور چہرے پر عمر رسیدگی کا کوئی اثر نہیں ہوتا، اب اس کی ایک عملی مثال ایک چینی ٹی وی پر موسم کا حال بتانے والی نیوز اینکر ہے جو 22 سال گزر جانے کے باوجود بھی عین اسی طرح جوان، خوبصورت اور کم عمر دکھائی دیتی ہے۔

44 سالہ یانگ ڈین نے 22 برس قبل ’سی سی ٹی وی‘ سے اپنے کیریئر کا آغاز کیا تھا۔ سی سی ٹی وی نے ان کے پورے دور کی ویڈیوز ایک جگہ جمع کرکے پوسٹ کی ہیں۔ اس ایک مجموعی ویڈیو میں یانگ ڈین کے چہرے کو 22 سال کے دوران دیکھا جاسکتا ہے یعنی ویڈیو میں 1996ء سے 2018ء تک کا احاطہ کیا گیا ہے۔

تصاویر میں آپ خود دیکھ سکتے ہیں کہ اس پورے عرصے میں ان کے چہرے پر عمر رسیدگی، جلد اور رنگت میں تبدیلی اور کسی بڑھاپے کے آثار نظر نہیں آرہے۔ دلچسپ بات یہ ہے کہ ان 22 برسوں کے دوران ان کی جسمانی ساخت بھی نہیں بدلی اور ان کے وزن میں بھی کوئی اضافہ نہیں دیکھا گیا۔


سوشل میڈیا پر یانگ ڈینگ کو ہمیشہ جوان رہنے والی دیوی کہا جارہا ہے۔ اسی بنا پر بہت سے لوگ یانگ ڈین سے ان کی عمر اور جوانی کا راز پوچھتے ہیں جس کا جواب خود ڈین کے پاس بھی نہیں۔ لیجئے! اب یانگ ڈین کی زندگی کے 22 سال دیکھیے اور ویڈیو میں بھی آپ اس سدا بہار نیوز کاسٹر کو دیکھ سکتے ہیں۔
|فلوریڈا: امریکی ریاست فلوریڈا کے دریا مناٹی کے کنارے واقع شادی ہال کو اچھی خاصی سرمایہ کاری اور محنت کے بعد تیرتے ہوئے خوبصورت مکان کی شکل دے دی گئی ہے۔

فلوریڈا کے دریا مناٹی کے کنارے واقع شادی ہال کی قیمت 4 لاکھ 25 ہزار ڈالر تک پہنچ چکی ہے، 67سالہ سام کربس اور ان کی اہلیہ لینڈا کربس نے 2015 میں اس مکان کو خریدا اور اسے نئی شکل دینے اور آرائش پر2لاکھ 40ہزار ڈالر خرچ کردیے۔

مکان میں 2بیڈ رومز کے علاوہ 2 باتھ روم، خوبصورت کچن اور اوپری منزل پر جانے کیلیے گردشی سیڑھی بھی ہے تاہم اس کی بیرونی شکل و صورت کو بڑی حد تک برقرار رکھنے کی کوشش کی گئی ہے جس کے باعث اس کے بڑے بڑے چوبی دروازے اب بھی موجود ہیں۔
مکان کی موجودہ قیمت کا تعین ہوچکا ہے مگر مالکان اسے فروخت کرنے پر راضی نظر نہیں آتے، ان کا کہنا ہے کہ انھیں لوگوں نے اب تک جو بڑی پیشکش کی ہے وہ 4لاکھ 25ہزار ڈالر ہے، بعض امکانی خریداروں نے اضافی قیمت پر بھی مکان خریدنے کی بات کی مگر یہ تجویز بھی پسند نہیں آئی اور سردست اسے فروخت کرنے کا کوئی ارادہ نہیں ہے۔

انھوں نے کہا کہ اب یہ کشتی نما مکان شبینہ قیام کے لیے تیرتے ہوٹل کی شکل اختیار کرگیا ہے جہاں ایک رات قیام کا کرایہ 345 ڈالر ہے۔

سرکاری اداروں کا کہنا ہے کہ 2004 میں بننے والے اس مکان پر 10لاکھ ڈالر خرچ ہوئے تھے تاہم مجموعی لاگت 13لاکھ ڈالر تک پہنچ گئی تھی۔
|بیجنگ: چین میں 46 سالہ شخص کے دماغ کا آپریشن کر کے کیچوے کے 30 انڈے نکال لیے گئے، کئی انڈوں میں لاروا بھی موجود تھے۔

چین کے اسپتال گوئزہو میں 46 سالہ وو منگ شنگ کو سر میں درد، الٹی و متلی اور قوت بصارت میں کمی کے باعث اسپتال میں داخل کیا گیا تھا۔ ابتدائی تشخیص کے طور پر کہا گیا کہ دماغ میں پانی جمع ہوگیا ہے تاہم سی ٹی اسکین میں حیرت انگیز انکشاف ہوا کہ مریض کے دماغ میں انڈوں جیسی چیزیں موجود ہیں جس کے بعد دماغ کے آپریشن کا فیصلہ کیا گیا۔

گوئزہو اسپتال کے ماہر امراض دماغ و نیورون ڈاکٹر ینگ نے اپنی ٹیم کے ہمراہ کامیاب آپریشن کر کے مریض کے دماغ سے 30 ٹیپ ورم اور چند طفیلیے بھی نکال لیے جو کہ کیچوے کے انڈوں (ٹیپ ورم ) سے اپنی غذا حاصل کر رہے تھے۔ مریض وومنگ شنگ آپریشن کے بعد روبہ صحت ہیں اور انتہائی نگہداشت کے وارڈ میں فزیشن کے زیر نگرانی دماغ میں رہ جانے والے طفیلیے اور لاروا کو دواؤں کی مدد سے ختم کیا جارہا ہے۔
ڈاکٹر ینگ منگ نے برطانوی خبر رساں ادارے کو بتایا کہ مریض کے دماغ میں جھلی نما شے موجود تھی جس میں 30 ٹیپ ورم تھے جن میں سے کئی ایک لاروا میں منتقل ہوچکے تھے جنہیں آپریشن کے بعد نکال دیا گیا ہے تاہم کچھ لاروا دماغ کے دیگر حصوں میں جا گھسے تھے جنہیں دواؤں کی مدد سے ختم کردیا جائے گا۔

ڈاکٹر ینگ کا کہنا ہے کہ گوشت سبزی اور پھل میں کیچوے سمیت دیگر زیرزمین رہنے والے کیڑوں کے انڈے موجود ہو سکتے ہیں، اگر گوشت اور سبزی کو دھوئے اور پکائے بغیر استعمال کرلیا جائے تو عین ممکن ہے کہ یہ انڈے جسم میں خون کے ذریعے دماغ سمیت کسی بھی حصے میں پہنچ سکتے ہیں اور وہاں پرورش بھی پاسکتے ہیں اس لیے گوشت اور سبزی کو کھانے سے قبل مکمل طور پکالینا چاہیے جس سے ان میں موجود انڈے اور لاروے اپنی موت آپ مر جاتے ہیں۔
|باورچی خانے میں چینی، پتی اور مسالے وغیرہ رکھنے کے لیے پلاسٹک کے ہوا بند ڈبے یا جار عام استعمال ہوتے ہیں۔ ان کی گنجائش مختلف ہوتی ہے۔ کچھ جار چھوٹے اور کچھ بڑے ہوتے ہیں۔

ایک غیرملکی کمپنی نے باورچی خانے میں استعمال کے لیے ایسے جار ڈیزائن کیے ہیں جن کا سائز تبدیل کیا جاسکتا ہے۔ یعنی ان کی گنجائش میں حسب ضرورت کمی بیشی کی جاسکتی ہے۔ اکثر ایسا ہوتا ہے کہ استعمال کے ساتھ ساتھ جار میں کسی شے مثلاً چینی کی مقدار کم ہوتی چلی جاتی ہے مگر جار اتنی ہی جگہ گھیرتا ہے کیوں کہ چینی کی مقدار کم ہونے کے ساتھ ساتھ اس کی جسامت میں کمی ممکن نہیں ہوتی۔

اگر کچن کیبنٹ میں بہت سارے جار رکھے ہوئے ہوں، ان میں سے کچھ آدھے خالی ہوں اور کچھ میں برائے نام چیزیں ہوں اور آپ کو مزید جار رکھنے کی پیش ضرورت آجائے تو یقیناً آپ کو خیال آئے گا کہ اگر اشیاء کی مقدار کے لحاظ سے ڈبوں کی جسامت کم ہوجاتی تو پھر انھیں ایک کے اوپر ایک رکھ دیا جاتا اور کیبنٹ میں خاصی جگہ نکل آتی۔ غیرملکی کمپنی کے تیارکردہ مخصوص جار اسی مشکل کا حل ہیں۔ ان میں آدھا کلوگرام سے لے کر ایک کلوگرام تک چینی، پتی اور دوسرا سامان بھرا جاسکتا ہے۔ جار کے دو حصے ہیں۔
فرض کیا ایک کلو چینی جار میں رکھنی ہو تو اسے کھینچ کر لمبا کرلیجیے اور اس میں چینی ڈال دیجیے۔ چینی کی مقدار جب آدھی رہ جائے تو جار کو اوپر سے دباکر چھوٹا کرلیجیے۔ یوں جسامت کم ہونے سے یہ ایک بار پھر بھرجائے گا۔ ان ہوا بند ڈبوں کے دو اہم فائدے ہیں۔ ایک تو یہ کہ ان کا سائز چھوٹا کرکے کیبنٹ میں حسب ضرورت اضافی جگہ پیدا کی جاسکتی ہے۔

دوسرے یہ کہ کھانے پینے کی بعض اشیاء اور مسالے وغیرہ اگر ہوا میں زیادہ عرصے رہیں تو خراب ہوجاتے ہیں۔ فرض کیا اگر ایک کلو گنجائش کے حامل جار میں ایک پاؤ دلیہ یا سرخ مرچ وغیرہ پڑی رہے تو یہ کچھ دنوں کے بعد خراب ہونے لگ جائے گی، لیکن اگر یہ اشیاء چھوٹے جار میں ہوں، جس کی گنجائش ان کی مقدار ہی کے برابر ہو تو اس صورت میں جار میں ہوا برائے نام رہ جائے گی، اور یہ چیزیں زیادہ عرصے تک قابل استعمال رہیں گی۔ بس تو پھر یہ جار لے آئیے یا منگوالیجیے اور پھر کچن کا استعمال آسان بنائیے۔
|ٹوکیو: آپ نے اسکول کے بچوں کو دیکھا ہوگا کہ وہ کس طرح پلاسٹک کا ایک حلقہ (رنگ) اپنی کمر کے گرد گھماتے ہیں۔ اس چھلے کو ’ہولا ہوپ‘ کہتے ہیں جس سے کھیلنے کے لیے بڑی مہارت کی ضرورت ہوتی ہے۔ اب ایک جاپانی ماہرنے دنیا کا سب سے بڑا چھلا اپنے جسم کے گرد گھما کر عالمی ریکارڈ قائم کردیا ہے۔ المونیم سے بنائے گئے اس چھلے کا گھیر 5.14 میٹر یعنی 16 فٹ 10 انچ ہے۔



یاد رہے کہ ہولا ہوپ جتنا بڑا ہوگا اسے سنبھالنے میں اتنی ہی مشقت اور مہارت کی ضرورت ہوتی ہے۔ اسی بنا پر یوہو یاماڈا کو ’ہوپ مین یویا ‘ کہتے ہیں۔ وہ اپنے سر اور دھڑ سے بیک وقت چھلا گھمانے کے بھی ماہر ہیں اور ایک وقت میں بہت سے ہولا ہوپ بہت آسانی سے سنبھال سکتے ہیں۔


یوہو یاماڈا نے اب المونیم کے ایک بہت بڑے چھلے کو اپنے جسم پر گھمانے کا کامیاب مظاہرہ کیا ہے۔ اس چھلے کو گھمانا بہت مشکل ہے کیوں کہ اسے پلاسٹک کی بجائے المونیم سے بنایا گیا ہے۔ اس سائز کے بھاری بھرکم ہولا ہوپ کو گردش دینے کے لیے غیرمعمولی مشق اور مہارت کی ضرورت ہوتی ہے اسی بنا پر جاپانی اسے ایک مشکل فن سے تعبیر کرتے ہیں۔


حال ہی میں یوہا یاماڈا نے اسے گھمانے کا ایک ریکارڈ قائم کرتے ہوئے گزشتہ برس نومبر میں ایک کھلاڑی ایشریٹا فرماں کا ریکارڈ توڑ دیا ہے۔ اس کا عملی مظاہرہ انہوں نے یوکوہاما میں کیا ہے جس کے بعد انہیں گنیز بک آف ورلڈ ریکارڈ کا سرٹیفکیٹ بھی پیش کردیا گیا ہے۔ یاماڈا نے کہا کہ مجھ پر دباؤ تھا کہ میں اس کھیل میں جاپان کے لیے کوئی ریکارڈ بناؤں اور میں کئی ماہ سے اس کے بارے میں سوچ رہا تھا۔ میں خوش ہوں کہ میں نے یہ ریکارڈ قائم کردیا ہے۔
|اوٹاوا: کینیڈا کے 700 سے زائد فزیشنز اور میڈیکل کے طالب علموں نے نرسوں کی حالت زار کے پیش نظر اُن کے حقوق کے لیے اپنی تنخواہوں میں کمی کا مطالبہ کردیا۔

غیر ملکی خبر رساں ادارے کے مطابق کینیڈا کے صوبے کیوبیک میں 700 سے زائد فزیشن اورمیڈیکل کے طالب علموں نے نرسوں کی حالت اوران کے ساتھ ہونے والی ناانصافی کے خلاف آن لائن درخواست پردستخط کرتے ہوئے تنخواہوں میں کمی کرنے کا مطالبہ کیا ہے۔

اس مہم کا آغازفیس بک کی اُس پوسٹ کے رد عمل میں دیکھنے میں آیا جو کہ ایک نرس ملی ریچرڈ کی جانب سے پوسٹ کی گئی تھی۔ پوسٹ میں نرس نے اپنی آنسوؤں سے بھری تصویر پوسٹ کرتے ہوئے کہا تھا کہ وہ نائٹ شفٹ کی وجہ سے بہت تھک گئی ہے کیوں کہ وہ واحد خاتون نرس ہیں جو 70 سے زائد مریضوں کی اکیلے تیمارداری کرتی ہیں اور اسی وجہ سے اُن کے جسم اور پٹھوں میں اتنا شدید درد ہے انھیں نیند تک نہیں آرہی۔
نرس نے اپنی پوسٹ میں کیوبیک کے ہیلتھ منسٹر گتن بریٹ پر بھی تنقید کرتے ہوئے کہا تھا کہ منسٹر کا صحت کے شعبے میں کامیاب ترین تبدیلی کا بیان سمجھ سے بالاتر ہے کیوں کہ مجھے نہیں معلوم انھیں اس طرح کی جھوٹی خبریں کون دے رہا ہے جب کہ حقیقت اس کے برعکس ہے جب کہ صحت کا پورا نظام بیمار اور مر سا گیا ہے۔ رچرڈ نامی اس خاتون نرس کی اس پوسٹ کو 55 ہزار سے زائد صارفین نے شیئر کیا۔

فزیشن کا کہنا ہے کہ تنخواہیں صرف ڈاکٹروں کی بڑھائی جاتی ہیں لیکن اُن کی تنخواہیں نہیں بڑھائی جاتیں جو مریضوں کی دیکھ بھال کرتے ہیں جب کہ ہمارے پاس پہلے ہی بہت پیسہ ہے لہذا ہماری تنخواہیں کم کی جائیں۔

کیوبیک ہیلتھ منسٹر نے ہٹ دھرمی کا مظاہرہ دکھاتے ہوئے اپنے رد عمل میں کہا کہ اگر فزیشنز اور دیگر میڈیکل کے طالب علموں کی تنخواہیں زیادہ ہیں تو وہ اپنی تنخواہیں میری ٹیبل پر رکھ دیں میں اُن تمام پیسوں کا اچھا استعمال کروں گا۔

واضح رہے کہ سوشل میڈیا پر تنخواہیں کم کرنے کی یہ درخواست ’میڈیسن کیوب کوائس پور لے رجیم نامی‘ تنظیم کی جانب سے 25 فروری کو شروع کی گئی۔
|ریاض: مکہ مکرمہ کے ایک معروف ہوٹل میں گاہکوں کو فراہم کردہ کھانے میں چوہوں کی موجودگی کے انکشاف کے بعد اسے بند کردیا گیا۔

عرب میڈیا کے مطابق شاہراہ عبداللہ خلیفی پر العتیبیہ کے مقام پر واقع معروف نجی ہوٹل میں ایک خاتون کو کھانا فراہم کیا گیا جسے دیکھ کر وہ چونک گئی، خاتون کو ملنے والے کھانے میں ایک پکا ہوا چوہا پایا گیا جس پر خاتون نے مقامی انتظامیہ کو شکایت کی۔


انتظامیہ نے شکایت ملنے پر مذکورہ ہوٹل میں چھاپہ مارا اور چوہے والا کھانا تلف کردیا جب کہ صفائی ستھرائی کے ناقص انتظامات اور غیر معیاری کھانے پر ہوٹل کو بند کردیا گیا۔ حکام نے چھاپے کے دوران پکائے گئے چوہے بھی قبضے میں لے لیے۔

اطلاع ملنے پر پولیس نے بھی کارروائی کرتے ہوئے ہوٹل کے عملے کو گرفتار کرلیا اور معاملے کی تفتیش شروع کردی۔
|ورجینیا: امریکی ریاست ورجینیا میں پالتو کتے کو شیر خوار بچی کے قتل پر سزائے موت دے دی گئی۔

امریکی میڈیا کے مطابق امریکا کی لی کاؤنٹی کے ایک گھر میں پالتو کتا گھر میں آئے نئے مہمان پر ٹوٹ پڑا، تین سال کے کتے نے 8دن کی نوزائیدہ بچی پر حملہ کرکے اسے قتل کردیا۔

یہ بھی پڑھیں: بچوں کے ساتھ کھیلنے والے شیر نے لڑکی پر حملہ کردیا
پولیس کا کہنا ہے کہ یہ واقعہ سمینیری کمیونٹی میں واقع ایک گھر میں پیش آیا جہاں  بیڈ روم میں سوئی ہوئی بچی پر کتے نے حملہ کردیا، بچی کو زخمی حالت میں اسپتال منتقل کیا گیا تاہم شدید زخموں کے باعث وہ جانبرنہ ہوسکی اور دم توڑ گئی۔

لی کاؤنٹی شیرف کے مطابق قاتل کتے کو کچھ دیر بعد موت کی نیند سلادیا گیا  جب کہ پولیس حملے کی وجوہات جاننے کے لیے ماہرین کی خدمات حاصل کرلی ہیں۔
|سائبیریا: روس کے سرد اوردور افتادہ علاقے سائبیریا میں انسانی ہاتھوں سے بھرا ایک تھیلا ملا ہے جس میں ہاتھوں کے 27 جوڑے برآمد ہوئے ہیں۔ اس معمے سے خوف و ہراس پھیل گیا ہے اور خیال یہ ہے کہ شاید اسے انسانی اعضا کی بلیک مارکیٹ میں فروخت کیا جانا تھا۔

چین اور روس کے سرحد پر واقعے ایک شہر خباروسک میں دریا کے کنارے ایک بیگ ملا ہے جس میں کلائی سے کٹے ہوئے بہت سے انسانی ہاتھ ملے ہیں۔ یہ ہاتھ جوڑوں کی شکل میں ہیں اور اس عجیب واقعے نے خود پولیس کو بھی پریشان کردیا ہے۔

دریا کے کنارے مچھلی پکڑنے کے ایک اہم مقام کے پاس یہ تھیلا ملا ہے جس پر ایک مقامی شخص کی پہلی نظر پڑی تاہم اب تک یہ معلوم نہیں ہوسکا کہ اس میں کس کے ہاتھ ہیں، کس نے کاٹے ہیں اور ان کا کیا مقصد تھا؟


کچھ لوگوں نے کہا ہے کہ شاید یہ ہاتھ کسی جرم یا چوری کی پاداش میں کاٹے گئے ہیں۔ یا پھر مرنے والوں کی قبر کھود کر ان کی لاشوں کو کاٹ کر ہاتھ جمع کیے گئے ہیں۔ یا کسی اسپتال میں وفات پانے والوں سے یہ ہاتھ کاٹے گئے ہیں۔ لیکن اس علاقے میں اب تک انسانی اعضا کی اسمگلنگ کے کوئی آثار نہیں ملے ہیں۔

پولیس نے احتیاط سے ہاتھوں کا معائنہ کرنے کے بعد کہا ہے کہ ہاتھوں کے پاس سے پٹیاں اور بینڈیج بھی ملی ہیں لیکن اس کے باوجود اب تک پولیس یہ معمہ حل نہیں کرسکی ہے اور وہ مزید تفتیش کررہی ہے۔
|ریاض: سعودی عرب میں بچوں کے ایک تفریحی پروگرام میں شیر نے تتلی والا ہیئر کلپ لگانے والی لڑکی پر حملہ کردیا۔

سعودی عرب میں منعقدہ جشن بہاراں کے حوالے سے ہونے والے ایک پروگرام میں شیر بچوں کی توجہ کا مرکز بنا رہا کیونکہ منتظمین نے بچوں کی تفریح کے لیے ایک پالتو شیر کو میلے میں رکھا تھا۔

منتظمین نے پنجرا کھول کربچوں کو شیر کے ساتھ کھیلنے کی اجازت دی تو بچے خوشی خوشی اس کے ساتھ کھیلنے لگے، بچے بلا خوف و خطر شیر سے کھیلنے میں مشغول تھے کہ اچانک تتلی والی ہیئر کلپ والی لڑکی کو دیکھ کر شیر آپے سے باہر ہوگیا اور اس نے لڑکی پر حملے کرکے اسے ایک کونے میں لے گیا۔
یہ بھی پڑھیں: جنگل کا شہزادہ

یہ منظر دیکھتے ہی شیر کا ٹرینر فوری طور پر بیچ میں آیا اور شیر کو منہ سے پکڑ کر لڑکی سے دور کردیا۔ اس پورے منظر کو وہاں موجود لوگوں نے موبائل کیمروں کی مدد سے ریکارڈ کرلیا بعدازاں اسے سوشل میڈیا پر اپ لوڈ کردیا۔ ویڈیو وائرل ہونے پر حکام نے واقعے کا نوٹس لیتے ہوئے پروگرام کے منتظمین سے وضاحت طلب کرلی اور تحقیقات کا حکم دیتے ہوئے ذمہ داروں کے خلاف کارروائی کا حکم دے دیا۔
| لندن: دنیا بھر کے ماہر فوٹوگرافر تیسری آنکھ جیسی حس رکھتے ہیں اور تصویر کو بروقت کیمرے میں مقید کرکے لازوال بنادیتے ہیں۔

ذیل میں کچھ مضحکہ خیز تصاویر دیکھیے اور فوٹوگرافر کی تصویر کھینچنے کی ٹائمنگ اور مہارت کی داد دیجئے۔ یہ تصاویر بروقت لی گئی ہیں جس کی وجہ سے عام تصاویر انتہائی دلچسپ اور مضحکہ خیز بن گئی ہیں۔

یہ تصاویر بھی ایک ماہر فوٹوگرافر نے جمع کی ہیں تاکہ آپ ان سے محظوظ ہوسکیں۔


اس تصویر میں ایک زرافہ چھوٹے چارٹرڈ طیارے کو دیکھ رہا ہے لیکن گمان ہوتا ہے کہ یہ طیارہ جانور کے عین پاس ہے اور کسی کھلونے کی مانند دکھائی دے رہا ہے۔



دوسری تصویر میں ایک خاتون ہوا کے جھکڑ سے اپنی دوست کے اڑنے والے بالوں کے پاس اس طرح کھڑی ہیں گویا وہ بالوں کو سونگھ رہی ہیں۔ دلچسپ بات یہ ہے کہ اس موقعے پر خود خاتون کے تاثرات بھی ان کا ساتھ دے رہے ہیں۔



بلی ایک فلیٹ اسکرین ٹی وی پر چڑھ گئی جب کہ اس نے اپنی گردن کچھ اس طرح کر رکھی ہے کہ ٹی وی میں دکھائی دینے والے شخص بلی کے روپ میں اسکرین سے باہر آگیا ہے۔



ایک اور تصویر میں پالتو کتا جماہی کچھ اس ادا سے لے رہا ہے کہ تصویر میں موجود کتے کا جڑواں عکس لگ رہا ہے۔



اس خوبصورت مجسمے میں ایک شخص کا باجا آواز کے بجائے بادل کو خارج کررہا ہے۔ بلاشبہ یہ ایک شاندار تصویر ہے جسے بہت سوچ سجھ کر مقید کیا گیا ہے۔



اب اس تصویر کو غور سے دیکھئے کہ ایک بائیک پر بچہ بیٹھا ہے لیکن جھٹکے سے اسٹارٹ ہونے والی بائیک سے اچھل کر وہ زمین کی جانب آرہا ہے جب کہ بوڑھی دادی اسے سنبھالنے کے لیے آگے بڑھ رہی ہیں۔



اس دلچسپ تصویر میں سمپسن ہومر ٹی وی سے باہر کی جانب دیکھ رہے ہیں جب کہ باہر ایک کار پر ان کی بیگم مرج دکھائی دے رہی جس کا اسکیچ ایک وین پر بنا ہوا ہے۔



ایک بلی اپنے کھانے کے بڑے پیک پر اس طرح چھپ گئ ہے کہ اس کا چہرہ بیگ پر دکھائی دے رہا ہے
|ویت نام: ویت نام میں ایک مچھیرے نے مچھلی کی فروخت کےلیے دلچسپ طریقہ آزمایا؛ اس نے ایک بلی کو انسانوں کی طرح لباس پہنا کر مچھلی بیچنا شروع کی تو وہاں لوگوں کا تانتا بندھ گیا۔



لی  کواک فونگ نے اس بلی کو ڈاگ یعنی کتے کا نام دیا ہے جسے بہت اسٹائلش اور اچھے کپڑے پہنائے جاتے ہیں۔ یہ بلی بھی اس کام سے بہت خوش ہے اور اس کے چہرے سے یہ مسرت عیاں ہے۔ حال ہی میں لوگوں نے اس کی تصاویر فیس بک پر پوسٹ کرنا شروع کردی ہیں جہاں سے یہ دنیا بھر میں پھیل چکی ہیں۔


سوشل میڈیا پر اسے بازار میں موجود سب سے اہم دکان دار کا نام بھی دیا جارہا ہے۔



کبھی کبھار بلی دیگر اشیا بھی فروخت کرتی ہے جن میں کئی قسم کی اشیائے خوردونوش، سبزیاں اور دیگر چیزیں شامل ہیں۔



ایک بھرپور اور محنت بھرا دن گزارنے کے بعد بلی کو آرام اور خوش رہنے کا پورا موقع بھی دیا جاتا ہے۔ لی وانگ فونگ اس بلی کا بہت خیال رکھتے ہیں اور اس کی پسندیدہ اشیا بھی اسے فراہم کرتے ہیں۔
|
دبئی: مارسکا اور ماریٹا نامی خواتین نے سڑکوں سے کچرا اُٹھانے کے لیے انوکھا طریقہ اختیار کرتے ہوئے کچرے سے بنا ہوا لباس زیب تن کر رکھا ہے جس میں وہ راہ چلتے کچرا جمع کرتی ہیں۔ 

غیر ملکی خبررساں ادارے کے مطابق مارسکا اور ماریٹا نامی خواتین نے پلاسٹک کے بڑے بڑے کوٹ سلوا کر اسے زیب تن کیا جسے خصوصی طور پر اس طرح تیار کیا گیا ہے کہ وہ راہ چلتے کچرا اٹھا کر اسے لباس کے مخصوص حصوں میں محفوظ رکھ سکتی ہیں اور بعد ازاں اسے ٹھکانے لگا دیتی ہیں۔


ان دونوں خواتین نے یہ خصوصی لباس کچرا اٹھانے اور صفائی ستھرائی کے شعور کو اجاگر کرنے کے لیے زیب تن کیے ہیں اور اس مہم کا مقصد ماحول کو آلودہ ہونے سے بچانا ہے جب کہ یہ مہم گزشتہ ماہ 24 مارچ کو ’اَرتھ آر‘ کے دن شروع کی گئی اور 22 اپریل کو  ’ارتھ ڈے‘ تک جاری رہے گی۔ اس دوران دونوں خواتین متحدہ عرب امارات کے تمام بڑے شہروں کا دورہ بھی کریں گی۔
دونوں خواتین ایک دن میں 2 سے 5 کلو تک کچرا جمع کرتی ہیں اور شادی بیاہ سمیت دیگر اہم تقریبات میں بھی یہی لباس زیب تن کیے ہوتی ہے جن کا مقصد لوگوں کو اس مہم کی جانب متوجہ کرنا اور لوگوں کو کچرے سے ہونے والے نقصان اور ماحولیاتی آلودگی سے آگاہ کرنا ہے۔



خواتین کا کہنا تھا کہ ہم نے یہ لباس اس لیے زیب تن کیا ہے تاکہ لوگ ہماری جانب متوجہ ہوں اور ہم سے سوالات کریں جن کے جواب میں ہم ماحولیاتی آلودگی سے متعلق اہم معلومات فراہم کرتے ہیں۔ انہوں نے کہا کہ یہ سلسلہ کافی کامیاب جا رہی ہے اور لوگ نہ صرف ہماری حوصلہ افزائی کر رہے ہیں بلکہ خود بھی اس مہم کا حصہ بن رہے ہیں۔
|بیونس آئرس: ارجنٹائن پولیس نے گودام سے پُراسرار طور پر غائب ہونے والی 540 کلوگرام بھنگ (میریجوانا) کا الزام چوہوں پر دھر دیا ہے۔

بین الاقوامی میڈیا کے مطابق ارجنٹائن پولیس نے بیونس آئرس کے شمال مغرب میں واقع ایک سرکاری گودام سے 540 کلوگرام منشیات غائب ہونے کے مقدمے میں برطرف آٹھ اہلکاروں کو بچانے کےلیے انوکھا دعوی کردیا ہے۔ سابق کمشنر پولیس نےعدالت کو بتایا کہ گمشدہ منشیات چوری نہیں ہوئیں بلکہ گودام میں موجود چوہے انہیں کھا گئے ہیں۔

عدالت میں جمع کرائے گئے بیان میں سابق پولیس کمشنر جاویئر اسپیشیا اور دیگر پولیس اہلکاروں نے کہا کہ چوہوں نے منشیات کھالی ہیں تاہم فرانزک ماہرین نے پولیس افسران کے اس دعوے کو مضحکہ خیز قرار دیتے ہوئے کہا ہے کہ اگر چوہوں نے منشیات کی اتنی بڑی مقدار کھالی ہوتی تو ان کی لاشیں گودام سے ضرور ملتیں۔ عدالت نے فریقین کے بیانات سننے کے بعد مقدمے کی سماعت 4 مئی تک کےلیے ملتوی کردی۔
واضح رہے کہ بیونس آئرس کے مذکورہ گودام میں گزشتہ دو سال کے دوران 6,000 کلوگرام بھنگ رکھوائی کی گئی تھی تاہم سابق کمشنر جاویئر کے بعد عہدہ سنبھالنے والے کمشنر ایمیلیو پورٹیرو نے گودام کے ریکارڈ (6000 کلوگرام) کے برخلاف 5460 بھنگ موجود ہونے اور 540 کلوگرام بھنگ غائب ہونے کا مقدمہ سابق کمشنر سمیت 8 اہلکاروں کے خلاف درج کرایا تھا۔
|جارجیا: امریکی شہر میکن میں رہنے والی 20 سالہ خاتون کیسینڈرا اسمتھ گزشتہ 3 برس سے کسی قسم کا جوتا، سینڈل اور چپل نہیں پہنتی اور گھر یا گھر سے باہر ننگے پیر گھومتی ہے جب کہ کبھی کبھار وہ دھاتی ٹکڑوں سے زخمی بھی ہوئیں لیکن اس کے باوجود وہ ننگے پیر گھومتی ہیں اور خود کو اب بہت پراعتماد اور صحتمند تصور کرتی ہیں۔

کیسینڈرا کو لڑکپن سے جوتے پہننے کا شوق نہ تھا اور وہ اسکول میں طرح طرح کے بہانے بنا کر صرف دو پٹی چپل پہنا کرتی تھیں اور اسکول سے فارغ ہونے کے بعد 2015 میں وہ چپل یا جوتے کے بغیر گھومنے لگیں جس سے وہ خود کو ہلکا پھلکا محسوس کرتی تھیں۔


اب یہ حال ہے کہ کیسینڈرا جہاں بھی جاتی ہیں ان کے پاؤں میں کسی قسم کا جوتا اور چپل نہیں ہوتا جب کہ ان کا کہنا ہے کہ ننگے پیرچلنے کی اس عادت سے نہ صرف میں خود کو بہت ہلکا پھلکا محسوس کرتی ہوں بلکہ روحانی طور پر خود کو زمین سے جڑا ہوا محسوس کرتی ہوں۔ ساتھ ہی میرے پیروں کی جلد تندرست ہے اور ان میں کسی انفیکشن کا خطرہ نہیں رہا۔

لوگ کیسینڈرا کے اس عجیب رویے کو دیکھ کر حیران ہوتے ہیں، ایک مرتبہ وہ اسٹور میں جارہی تھیں کہ ایک ماں نے کیسینڈرا کو ننگے پیر دیکھ کر اپنے بچے کو اس سے دور رہنے کو کہا تاہم وہ کہتی ہیں کہ اگر اچھی نوکری مل گئی تو وہ جوتے پہننے پر غور کریں گی۔



کیسینڈرا کے مطابق مسلسل ننگے پیر چلنے سے ان کی تلووں کی جلد سخت ہوچکی ہے اور اس دوران ان کا پاؤں ایک سوئی پر پڑگیا تھا جس سے انہیں بہت تکلیف ہوئی تھی۔ ایک اور موقع پر شیشے کا ٹکڑا ان کے پیر میں گھس گیا تھا لیکن اب وہ ہر صورتحال میں ننگے پیر چلنا پسند کرتی ہیں۔

کیسینڈرا کا کہنا ہے کہ کچھ لوگ یہ سمجھتے ہیں کہ ان کے جوتے گم ہوگئے ہیں یا وہ کسی مرض کی شکار ہیں جس میں ننگے پیر رہنا پڑتا ہے لیکن ننگے پیر کی عادت سے ان کا امنیاتی نظام بہت مضبوط ہوگیا ہے اور اب انہوں نے ننگے پیر رہنے کی وجہ بیان کرنے والے چھوٹے کارڈ چھپوائے ہیں اور جو بھی ان سے ننگے پیر رہنے کی وجہ پوچھتا ہے وہ یہ کارڈ اس کے حوالے کردیتی ہیں۔ کیسینڈر نے اپنی شادی میں بھی جوتے نہیں پہنے اور اب نیویارک جارہی ہیں جہاں وہ پہاڑوں پر اپنے شوہر کے ساتھ ایک پہاڑی سلسلے پر ہائیکنگ کریں گی۔
|میکسیکو: میکسیکو میں کار کی ایک دلچسپ انعامی لاٹری کو دنیا بھر کی خبروں میں اہمیت دی جارہی ہے کیوں کہ جیتنے والے کو فوری طور پر گاڑی نہیں ملے گی بلکہ اس نئی نویلی کار کو دفن کردیا جائے گا جسے 50 برس بعد نکال کر استعمال کرنے کی اجازت ہوگی۔

میکسیکو کے صوبے چی ہواہوا کے شہر اوجیناگا میں اس غیرمعمولی لاٹری کا اجرا کیا گیا ہے جس میں انعام کے طور پر ایک بالکل نئی گاڑی رکھی گئی ہے لیکن یہ کار فوری طور پر جیتنے والے کے حوالے نہیں کی جائے گی بلکہ اسے ایک ٹائم کیپسول کی طرح دفن کردیا جائے گا۔ اس گاڑی کو خود مالک یا اس کے عزیز 50 برس بعد استعمال کرسکیں گے۔ لیکن کوئی نہیں جانتا کہ 2068 میں کاریں استعمال بھی ہوں گی یا نہیں اور یہ کار اس وقت کتنی عجیب لگے گی یا متروک قرار پائے گی۔

اس کار کو ٹائم ٹریولر کا نام دیا گیا ہے جسے میکسیکو کے ایک فیسٹیول کے شرکا نے تیار کیا ہے اور فیصلہ کیا ہے کہ کار کو جیتنے والے شخص کے حوالے کرنے کے بجائے اسے دفنادیا جائے گا۔
دفناتے وقت کار کے ساتھ تصاویر، ہاتھ سے لکھے گئے خطوط اور 2018 میں استعمال ہونے والی کچھ اشیا بھی رکھی گئی ہیں۔ اسے شہر کے چوراہے میں کنکریٹ کے ایک بڑے گڑھے میں رکھا گیا ہے جسے بعد میں اچھی طرح سے بند کردیا جائے گا۔ تاہم لوگوں نے اس عمل پر تنقید کرتے ہوئے کہا ہے کہ اس شہر میں ایسے غریب لوگ بھی ہیں جو پرانی کار کی سکت بھی نہیں رکھتے اس لیے بہتر ہوگا کہ گاڑی  دفن کرنے کے بجائے اسے کسی ضرورت مند کو دے دیا جائے۔

ایک شخص نے کہا کہ وہ روزانہ اپنے بیمار بیٹے کو علاج کےلیے دوسرے شہر لے جاتا ہے جو ایک مشکل کام ہے اس لیے یہ کار اس کے کام آسکتی ہے نہ کہ 50 برس بعد کوئی اسے استعمال کرے۔ لیکن اس تمام تنقید کے باوجود لاٹری کے منتظمین اپنے فیصلے پر قائم ہیں اور چند روز بعد گاڑی کو دفن کردیا جائے گا۔
|ٹوکیو: اٹلی سے لے کر جاپان تک دنیا بھر میں خطرناک گروہ، گینگ اور مافیا پائے جاتے ہیں جن کی عجیب و غریب رسوم اور اصول جان کر حیرت ہوتی ہے۔ اسی طرح جاپان میں مجرموں کا ایک قدیم گروہ ’یاکوزا‘ پایا جاتا ہے۔ اس گروہ میں داخل ہونے والا ہر رکن اپنے الٹے ہاتھ کی سب سے چھوٹی انگلی کا کچھ حصہ کاٹ دیتا ہے۔



بعض حلقوں کے مطابق یہ عمل گناہوں کی پاداش میں کیا جاتا ہے جب کہ بعض افراد اسے گینگ سے وفاداری قرار دیتے ہیں کیونکہ انگلی کا کٹا ہوا حصہ گینگ کے سربراہ کو پیش کردیا جاتا ہے جسے اویابن کہا جاتا ہے۔


خیال رہے یاکوزا گروہ کو یوبٹسومی بھی کہا جاتا ہے، اس گروہ میں انگلی کاٹنے کی رسم کی درست تاریخ نہیں ملتی تاہم یہ گروہ انیسویں صدی میں بھی موجود تھا اور اس میں عادی قمار باز موجود تھے۔ ان میں سے جوئے میں ہارنے اور مقروض ہوجانے والے شخص کو اپنی انگلی کا ایک حصہ کاٹنا پڑتا تھا۔ خیال ہے کہ تب سے اب تک یہ رسم یاکوزا کا حصہ بن چکی ہے۔



اس کے علاوہ یاکوزا کی تاریخ پیچ در پیچ رازوں میں چھپی ہے۔ بعض اطلاع کے مطابق یہ عوامی فلاح اور بہبود کے کام بھی کرتے ہیں۔ جاپان بھر میں اس تنظیم کے 30 ہزار اراکین ہیں جو اپنے میگزین بھی نکالتے ہیں اور ویب سائٹس بھی چلاتے ہیں۔ ان کے اکثر اراکین پورے جسم پر نقش و نگار بناتے ہیں۔
|شہد میں قدرت نے بیش بہا اور لاتعداد فائدے چھپا رکھے ہیں، شہد نہ صرف کھانے میں نہایت ذائقے دار ہوتا ہے بلکہ انسانی صحت کیلئے بھی فائدے مند ہے۔ شہد میں خدا نے مٹھاس کے ساتھ شفا بھی رکھی ہے جو بیمار اور مریضوں کیلئے دوا کا کام کرتی ہے۔ یہی وجہ ہے کہ خدا نے قرآن میں بھی بطور خاص شہد کا ذکر کیا ہے۔

یہ کہنا غلط نہ ہوگا کہ شہد اس زمین پر موجود صحت بخش غذاؤں میں سے ایک ہے یہی وجہ ہے کہ شہد کی مانگ میں بھی بے حد اضافہ ہوگیا ہے اور لوگوں کی ڈیمانڈز کو پورا کرنے کیلئے مارکیٹ میں اصلی کی جگہ نقلی شہد کی بھرمار ہوگئی ہے جو دکھنے میں بالکل اصلی شہد جیسا ہوتا ہے۔ بازاروں اور دکانوں میں نقلی شہد’’ آرگینک شہد‘‘ کے نام سے کافی کم قیمت پر باآسانی دستیاب ہوتا ہے تاہم یہ شہد کے حقیقی فوائد سے محروم ہوتا ہے۔

فوڈ سیفٹی نیوز کی جانب سے جاری کی جانے والی رپورٹ کے مطابق مارکیٹ میں دستیاب تقریباً 76 فیصد شہد نقلی ہے جسے دکاندار اصلی کہہ کر اور لوگوں کو بیوقوف بناکر بیچ دیتے ہیں، یہاں تک کہ اس میں سے پھولوں کے زردانے اور موم بھی الگ نہیں کیا جاتاجس کی وجہ سے یہ خالص نہیں رہتا۔ جعلی شہد میں گلوکوز، چینی کا سیرپ، آٹا، مکئی کا سریپ وغیرہ شامل ہوتا ہے یہ تمام چیزیں جعلی شہد کو میٹھا  اورگاڑھا کرنے کیلئے ڈالی جاتی ہیں۔
تاہم کچھ طریقے ہیں جن کی مدد سے معلوم کیاجاسکتا ہے کہ شہد اصلی ہے یا نقلی۔ شہد کو انگلیوں میں لے کر ہلکا سا رگڑیں اگر شہد انگلیوں پر چپک جاتا ہے تو اس کا مطلب ہے کہ وہ نقلی ہے اور اگر نہیں چپکتا تو اس کا مطلب ہے وہ اصلی شہد ہے۔
|پورٹ الزبتھ: جنوبی افریقا میں ایک پالتو کتے نے نومولود بچے کی جان بچالی۔ 

بین الاقوامی میڈیا رپورٹس کے مطابق یہ واقعہ پورٹ الزبتھ شہر میں پیش آیا جہاں ایک خاتون اپنے پالتو کتے کے ساتھ واک کررہی تھی لیکن اچانک کتا ایک برساتی نالے کے قریب رک گیا اور زور زور سے بھونکنے لگا۔

خاتون کا کہنا ہے کہ ابتدائی طور پر انہوں نے کتے کے بھونکے کو عمومی رویہ سمجھ کر نظر انداز کردیا تاہم کتا مسلسل بھونکنے لگا اور اس جگہ پر کھڑا ہوگیا، کتے کے روکنے کی وجہ جاننے کے لیے وہ برساتی نالے کے قریب کھڑی ہوگئی اور انہیں لگا کہ شاید اندر ایک بلی ہے جس کی آواز  سے کتاُ رک گیا ہے ۔
|ٹوکیو: جاپان کے 112 سالہ ماسازو نوناکا نے دنیا کے معمر ترین شخص ہونے کا اعزاز حاصل کر لیا۔

بین الاقوامی خبر رساں ایجنسی کے مطابق گنیز بک آف ورلڈ ریکارڈ کی جانب سے 112 سالہ جاپان کے رہائشی ماسازو نوناکا کو دنیا کے معمر ترین شخص ہونے کی سند ایک تقریب میں پیش کی گی۔ انہیں یہ اعزاز اسپین سے تعلق رکھنے والے 113 سالہ فرانسکو نیویز کے رواں سال فروری میں انتقال کر جانے کے بعد دیا گیا۔


ماسازو نوناکا پچیس جولائی 1905 کو پیدا ہوئے اور 26 سال کی عمر میں شادی کی ان کے 5 بچے ہیں وہ 112 سال کی عمر میں بھی مکمل صحت یاب ہیں اور کسی موزی بیماری میں مبتلا نہیں تھے تاہم وہ چلنے پھرنے کے لیے وہیل چیئر استعمال کرتے تھے۔ انہوں نے اپنی طویل عمری کا راز میٹھا کھانا اور گرم پانی سے غسل کرنا بتایا۔



واضح رہے حکومت کا دعوی ہے کہ اس وقت جاپان میں 68 ہزار سے زائد افراد ایسے ہیں جو اپنی زندگی کی سو بہاریں دیکھ چکے ہیں جس کی وجہ جاپان کا محل وقوع کے علاوہ کھانے پینے کی عادات اور طرز زندگی ہے۔
|کویت سٹی: کویت حکومت نے گھروں کی بالکونی میں کپڑے دھو کر سُکھانے پر پابندی عائد کردی ہے۔

کویتی میڈیا کے مطابق گھروں کی بالکونی میں کپڑے دھو کر سکھانا بھی قابلِ جرمانہ جرم ہوگا جس کی خلاف ورزی پر بھاری مالی جرمانہ ادا کرنے پڑے گا۔ اپارٹمنٹ کی بالکونی میں کپڑے لٹکانے والے کو 300 کویتی دینار جرمانہ کیا جائے گا۔

کویت میں کپڑوں کو بالکونی میں سُکھانے پر پابندی کے لیے مہم عرصہ دراز سے چل رہی تھی تاہم قانونی پیچیدگیوں کے باعث اس پر حتمی پابندی کا فیصلہ 2008 کے بعد اب کیا گیا ہے۔
یہ بھی پڑھیں: کویتی شہری نے دوست کو بیوی بیچ ڈالی

قبل ازیں 12 اپارٹمنٹس کو بالکونی میں کپڑے سکھانے کے معاملے پر تنبیہ بھی کی گئی تھی اور کہا گیا تھا کہ یہ عمل مسلسل جاری رکھنے پر انہیں جرمانہ کیا جاسکتا ہے۔

واضح رہے کہ کویت سے پہلے اسی قسم کی پابندی بحرین میں بھی عائد کی جاچکی ہے۔
|بیجنگ: چین نے دنیا کے طویل ترین سمندری پل کی صورت میں دنیا کا ایک اور عجوبہ تعمیر کرلیا جسے دیکھ کر عقل دنگ رہ جاتی ہے۔

سات برس کی مدت میں مکمل ہونے والے اس پل میں استعمال ہونے والے فولاد  60 ایفل ٹاورز کے برابر فولاد استعمال ہوا ہے اور یہ چین کو مکاؤ اور ہانگ کانگ سے ملائے گا، اندازہ ہے کہ اس کی تعمیر میں 4 لاکھ 20 ہزار ٹن فولاد استعمال کیا گیا ہے۔


صرف یہی نہیں اس پل میں ٹریفک کے لیے 6 لین قائم کی گئی ہیں جو چار سرنگوں سے بھی گزرتی ہیں اور اسے سنبھالنے کے لیے چار مصنوعی جزائر بھی قائم کیے گیے ہیں۔ عظیم الشان پل پر اخراجات کا درست تخمینہ سامنے نہیں آسکا تاہم اب تک چین اس پر اربوں ڈالر کی رقم خرچ کرچکا ہے۔



پل بنانے والی ٹیم کے سربراہ گاؤ ژنگلن کہتے ہیں کہ امریکا، برطانیہ ، ڈنمارک، سوئزر لینڈ اور جاپان سمیت دنیا کے 14 ممالک کے ماہرین نے مل کر اسے ڈیزائن کیا ہے۔ اس منصوبے کے اختتام پر ہونے والے جانی نقصان پر اسے تنقید کا نشانہ بنایا جاتا رہا تھا لیکن اب اس کی تکمیل کے بعد ذرائع ابلاغ کے نمائندوں کو اس پل کا دورہ کرایا گیا ہے تاہم اب تک اس کی حتمی افتتاحی تاریخ نہیں بتائی گئی۔



اس طویل پل پر روزانہ 40 ہزار گاڑیاں گزریں گی جبکہ ہر 10 منٹ بعد شٹل بسیں بھی چلائی جائیں گی۔ چین اس دیوہیکل پل کے ذریعے اگلے 10 برس میں مزید 25 کروڑ افراد کو بڑے شہروں میں بسانا چاہتا ہے اور اس کے لیے شہری انتظامات اور انفرااسٹرکچر پر کھربوں روپے خرچ کیے جارہے ہیں۔



ماہرین کے مطابق اس پل کی تعمیر کے بعد چین کی مرکزی سرزمین سے ہانگ کانگ کا سفر اور وقت نصف ہوجائے گا۔ چینی ماہرین کے مطابق اس پل کی مرمت کا خاص خیال رکھا جائے گا تاہم اس پل کی عمر120 سال بتائی جارہی ہے۔
|اکتوبر 2005 ء کے خطرناک زلزلے میں آزاد کشمیر کی مکین،روبینہ سلیم کا گھر مکمل طور پر تباہ ہوگیا تھا۔ وہ خود بھی زندگی بھر کے لیے مفلوج ہو گئیں کیونکہ گھر کے ملبے تلے دب گئی تھیں۔ان کی زندگی دوبارہ پہلے جیسی کبھی نہیں ہو سکتی، پھر بھی وہ خوش قسمت ہیں کہ ایک غیرسرکاری تنظیم پاکسبیب (PAKSBAB) نے انہیں راولپنڈی کے مضافاتی علاقے میں گھاس پھوس سے ایک مضبوط گھر بنا دیا۔

وہیل چیئر پر بیٹھی باون سالہ روبینہ کا کہنا ہے’’اس گھر میں کم توانائی خرچ ہوتی ہے۔ہمارا پچھلا گھر اینٹوں اور پتھروں سے بنا تھا۔ اس کے برعکس یہ گرمی اور سردی کے دونوں موسموں میں آرام دہ رہتا ہے۔”

سرخ اینٹوں سے بنے گھروں کے درمیان روبینہ کا گھاس پھوس سے بنا گھر قدرتی آفات سے نمٹنے کے لیے اتنا ہی مضبوط نظر آتا ہے جتنا کہ اس کے ارد گرد کے پکے گھر۔وہ اپنے شوہر اور تین بچوں کے ساتھ اس گھر میں رہتی ہیں۔ اب وہ ان گھاس پھوس سے بنے گھروں کی حمایت کرتی ہے، خاص طور پر ان پہاڑی علاقوں کے لیے جہاں اکثر زلزلے آنے کا اندیشہ رہتا ہے۔اس کا کہنا ہے ’’اگر زلزلے کے وقت میں اسی طرح کے گھر میں ہوتی، تو مجھے یقین ہے کہ میری ریڑھ کی ہڈی کبھی نہ ٹوٹتی۔‘‘
یاد رہے، پاکستان دنیا کے ان ممالک میں شامل ہے جہاں زلزلے سب سے زیادہ آتے ہیں۔لہذا خاص طور پر پہاڑی علاقوں کے باسی گھاس پھوس سے بنے گھروں رہ کر اپنی زندگیاں محفوظ بنا سکتے ہیں۔

گھاس پھوس سے گھر بنانا اس لیے آسان ہے کیونکہ یہ زراعت کی ذیلی پیداوار ہے اور آسانی سے مل جاتی ہے۔ پہلے اس کی گانٹھیں بنائی جاتی ہیں۔ پھر دیواریں بنانے کے لیے اس کو باقاعدہ ایک فریم میں فٹ کرنے کے بعد مٹی سے پلسترکر دیا جاتا ہے۔ چھت اور دیواریں مضبوط کرنے کے لیے لکڑی کے ایک فریم سے سہارا دیا جاتا ہے۔



ایسے گھروں کی تعمیر کی لاگت، مزدوری اور مٹیریل کی قمیت شامل کر کے تقریبا 700 روپے فی مربع فٹ آتی ہے۔قیمت کسی حد تک مٹیریل کی دستیابی اور گھر کے ڈیزائن پر بھی منحصر ہوتی ہے۔پھر بھی پاکستان میں متوسط طبقے کے گھروں کی تعمیر کی لاگت ان گھروں سے تقریباً تین گنا زیادہ ہے جو کہ 2500 روپے فی مربع فٹ تک بنتے ہیں۔ پوش علاقوں میں تو گھروں کی تعمیر کی لاگت کہیں زیادہ ہے۔

پاکسبیب پاکستان میں اب تک ستر کے قریب مقامی ماہرینِ تعمیرات کو گھاس پھوس سے گھر بنانے کی تربیت دے چکی ۔ایسے گھروں کی کئی خوبیاں ہیں جن میں بجلی کا کم استعمال، گرمی کے خلاف مزاحمت اور کم پیسوں میں ان کی تعمیر شامل ہے۔ لیکن حکومتی عدم توجہی کے سبب انہیں پاکستان میں تاحال وہ پذیرائی نہیں ملی جس کے وہ حقدار ہیں۔

اس کے ساتھ ساتھ بعض لوگ ان گھروں کو شک کی نگاہ سے دیکھتے ہیں کہ آیا یہ زلزلوں، سیلابوں اور لینڈ سلائیڈنگ کے خلاف مؤثر ثابت ہو سکیں گے یا نہیں۔حقیقت یہ ہے کہ زلزلہ پروف اور کم بجلی خرچ کرنے والی عمارتوں کی تعمیر نہ ہونے کے سبب قدرتی آفات اور زلزلوں کی صورت میں جانی اور مالی نقصان کا اندیشہ کہیں بڑھ جاتا ہے۔

ایک غیر سرکاری تنظیم ،پاکستان گرین بلڈنگ کونسل کے سینئر معمار منیب حیدر کا کہنا ہے کہ گرین عمارتوں کے نہ ہونے کی وجہ سے ماحولیات پر بہت برا اثر پڑ رہا ہے جسے روکنے کی ضرورت ہے۔ان کا مزید کہنا ہے کہ گھاس پھوس سے بنی عمارتیں نہ صرف کم کاربن خارج  کرتیں بلکہ سخت موسم اور ہیٹ ویو جیسے عمل روکنے میں بھی مدد دیتی ہیں۔
|قاہرہ: مصری سائیکل سوار نے فٹبال ورلڈ کپ میں 28 سال بعد مصر کی نامزدگی کے بعد خوشی کے اظہار کے طور پر ہزاروں کلومیٹر دور روس جانے کا فیصلہ کیا ہے۔

قاہرہ کے التحریر اسکوائر سے اپنی سائیکل پر سوار 24 سالہ محمد ابنِ نوفل نے اپنی والدہ کو خدا حافظ کہا اور ایک ایسے سفر کا قصد کیا ہے جس میں وہ تین براعظموں کے نصف درجن سے زائد ممالک سے گزرتے ہوئے روس پہنچیں گے جہاں اس سال فٹ بال کا عالمی مقابلہ منعقد ہورہا ہے۔


اس طویل سفر کے دوران محمد نوفل 65 دن تک سائیکل چلائیں گے اور 5 ہزار کلومیٹر کا فاصلہ طے کرکے ماسکو پہنچیں گے جہاں وہ مصر کو 28 سال میں پہلی مرتبہ اس عالمی ایونٹ میں کھیلتے ہوئے دیکھیں گے۔

محمد نوفل نے اپنی سائیکل پر ایک اضافی اسمارٹ فون، بیٹریاں، فاضل پرزے اور کیمپ کا سامان رکھا ہے۔ اس کے علاوہ وہ ہاسٹلوں میں بھی رہیں گے۔ اپنے سفر میں وہ سات ممالک سے گزریں گے لیکن سیکیورٹی رسک کی وجہ سے وہ اردن سے بلغاریہ تک کا فضائی سفر کریں گے تاکہ شام وعراق کے اوپر سے گزرسکیں۔



اجنبیوں کی بات سمجھنے کےلیے انہوں نے اشاروں کی زبان سیکھی ہے اور کچھ ایسی ایپس ڈاؤن لوڈ کی ہیں جو مختلف زبانوں کے تراجم میں ان کی مدد کریں گی۔ محمد نوفل نے کہا کہ وہ اپنے اس سفر میں دنیا کے لوگوں سے ملنا چاہتے ہیں ورنہ ورلڈ کپ دیکھنے کےلیے فضائی سفر موزوں تھا۔

ہفتے کے روز محمد نوفل کے بہت سے دوستوں اور عزیز و اقارب نے انہیں مصر سے الوداع کیا۔ اس موقع پر مصری عوام 1990 کے بعد پہلی مرتبہ مصر کی ورلڈ کپ کوالیفائی کرنے پر بے حد مسرور تھے۔

واضح رہے کہ فٹبال ورلڈ کپ کا آغاز رواں سال 14 جون سے ہورہا ہے۔
|بیجنگ: ایک انتہائی نایاب چینی پیالہ نیلامی کے دوران صرف 5 منٹ میں اربوں روپے میں فروخت ہوگیا۔

چین میں شاہی خاندان کا دیدہ زیب پیالہ  نیلامی کے لیے پیش کیا گیا تو محض پانچ منٹ سے بھی کم وقت میں ایک چینی باشندے نے سب سے زیادہ بولی لگا کر اسے خرید لیا۔ خریدار نے ٹیلی فون کے ذریعے نیلامی میں حصہ لیا اور اس تاریخی پیالے کی 30 ملین ڈالر بولی لگائی یہ رقم پاکستانی روپوں میں ساڑھے 3 ارب بنتی ہے۔
|استنبول: ترکی میں اگلے پاؤں سے محروم گلہری کو انجینئرز نے پہیے لگا کر چلنے پھرنے کے قابل بنا دیا۔

بین الاقوامی خبر رساں ادارے کے مطابق ترکی کے دور دراز علاقے میں چمگاڈروں کو پکڑنے کے لیے لگائے گئے پھندے میں پھنسے والی گلہری اپنے اگلے پاؤں سے محروم ہوگئی جس کی وجہ سے اسے چلنے پھرنے میں دشواری کا سامنا تھا۔ خوش قسمتی سے یہ گلہری ایک انجینئر کے ہاتھ لگی جو کسی پروجیکٹ کے سلسلے میں وہاں گئے ہوئے تھے۔

استنبول کی عدن یونیورسٹی سے وابستہ انجینئر اس گلہری کو اپنے ہمراہ لے لائے اور اس کی دیکھ بھال میں مصروف ہوگئے۔ چند ہی دنوں میں گلہری سے انسیت پیدا ہوگئی اور انہوں نے گلہری کو پاؤں لگانے کی ٹھانی۔ مختلف پہلوؤں پر غور کرتے ہوئے انجینئر تیفن دیمر نے گلہری کو چھوٹے چھوٹے پہیے لگا کر چلنے پھرنے کے قابل بنانے کا فیصلہ کیا۔
|آپ کو یہ جان کر حیرانی ہو گی کہ ناک کی ساخت سے شخصیت کے بارے میں کافی حد تک علم ہوجاتا ہے، مختلف طرح کی ناک شخصیت کے مختلف پہلو کو ظاہر کرتی ہیں۔

1۔ آگے کو جھکی ہوئی ناک (Nubian)
اس طرح کی ناک والے افراد متجسس ہوتے اور نئی چیزوں کی جستجو میں رہتے ہیں۔ مایوسی سے دور اور ہر حال میں پرامید رہتے ہیں۔ دوسروں کی مدد میں پیش پیش ہوتے اور ہر مشکل کا حل نکالنا جانتے ہیں۔

2۔ باریک لمبی ناک (Greek)
اسے یونانی ناک اس لیے کہتے کہ قدیم یونان میں بنائے گئے مجسموں میں اس طرح کی ناک دکھائی جاتی تھی۔ یہ لوگ توجہ سے دور بھاگتے اور اپنی شخصیت میں اسیر رہتے ہیں۔ بہت عمل پسند اور وفادار ہوتے ہیں۔ ان کے لیے کھل کر بات کرنا مشکل ہے۔
3۔ چونچ (Hook) ناک
کئی لوگ اس طرح کی ناک کو طوطے کی چونچ سے تشبیہہ دیتے ہیں۔ یہ لوگ جدت پسند ہوتے اور نئی ایجادات کرتے ہیں۔ اپنے عقائد کا بہتر طریقے سے دفاع کرتے اور اپنے مقاصد حاصل کرکے دم لیتے ہیں۔

4۔ آرچ والی ناک (arched)
یہ بھی طوطا ناک سے ملتی جلتی ہے لیکن آخر میں نوکیلی ہوتی ہے۔ اس ناک کے حامل لوگ اپنی دْھن کے پکے ہوتے اور جو کام ملے، اسے دلجمعی سے کرتے ہیں۔ یہ چیزوں کی اچھی طرح سے تنظیم کرتے ہیں۔

5۔ بٹن ناک (button)
یہ بہت مختصر ہوتی اور جلد ختم ہوجاتی ہے۔ اس طرح کی ناک کے حامل افراد اپنے فیصلے میں بہت زیادہ سنجیدہ اور سخت ہوتے ہیں۔ اس وجہ سے کچھ لوگ انہیں پسند نہیں کرتے۔ یہ وقت ضائع کرنے کی بجائے اپنے کام پر توجہ دے کر اپنا مقام حاصل کرنا چاہتے ہیں۔

6۔ سیدھی ناک (straight)
اس طرح کی ناک ایشیائی افراد میں کافی ملتی ہے۔ اس ناک میں چونچ سیدھی اور نتھنے تھوڑے چوڑے ہوتے ہیں۔ ایسے افراد مضبوط کردار کے مالک ہوتے ہیں۔ کوئی بھی کام کرنے کے لیے جوش دکھاتے ہیں۔ اگر آپ ان کے جوش کو چیلنج کریں یا آزمائیں تو یہ غصے میں آجاتے ہیں۔

7۔ مقعر ناک (concave)
ایسے ناک والے افراد بہت زیادہ کھلے دل کے ہوتے ہیں۔ ہر وقت ضرورت مندوں کی مدد کرنے کے لیے پیش پیش رہتے ہیں۔ کافی حساس بھی ہوتے ہیں جس کی وجہ سے بعض اوقات چھوٹی چھوٹی باتوں سے ان کی دل آزاری ہوجاتی ہے۔

8۔ ٹیڑھی ناک (crooked)
ایسے افراد بہت زیادہ مقبول اور ہر دل عزیز ہوتے ہیں۔ یہ لوگ جس کام میں جْت جائیں اسے مکمل کرکے ہی دم لیتے ہیں۔ بات کرنے سے زیادہ سننا پسند کرتے ہیں ۔ دوسرے لوگ ان سے بات کرکے خوش ہوتے ہیں۔ یہ منکسر المزاج ہونے کی وجہ سے لوگوں میں جلد مقبول ہوتے ہیں۔
|ماسکو: روسی فنکار نے گھنے جنگل میں درختوں کے درمیان پلاسٹک کی پرتیں باندھ کران پر تھری ڈی پینٹنگ کرکے جنگل میں منگل کا سماں قائم کردیا ہے۔ اس نئے انداز کی پینٹنگز کو ’سیلو گرافٹی‘ کا نام دیا گیا ہے۔



ماسکو میں رہنے والے پینٹر ایوجینی شیز نے مہینوں کی محنت کے بعد اس کام پر مہارت حاصل کی ہے۔ اس کے لیے وہ پلاسٹک کی بڑی شیٹس کو دو درختوں کے درمیان لپیٹ کر اس کا شفاف کینوس بناتے ہیں اور اس کے بعد انتہائی مہارت سے ایک کے بعد دوسرے رنگ کے اسپرے سے تھری ڈی تصاویر بناتے ہیں۔ یہ تصاویر عموماً جانوروں کی ہوتی ہیں اور انہیں اس مہارت سے بنایا جاتا ہے کہ تصویر اپنے ماحول کا حصہ دکھائی دینے لگتی ہے۔


شیز کے مطابق اس سے قبل وہ دیواروں پر اسپرے سے پینٹنگ کیا کرتے تھے لیکن اب وہ قدرتی ماحول میں تصاویر بنارہے ہیں اور انہیں یہ سب کچھ کرنا بہت اچھا لگتا ہے کیونکہ اس طرح وہ جانوروں کی تصاویر ان کے قدرتی ماحول میں بنارہے ہیں۔



دوسری جانب ماہرین ماحولیات نے اس عمل پر تشویش ظاہر کرتے ہوئے کہا ہے کہ کسی گھنے جنگل یا باغ میں پلاسٹک کا پردہ لگا کر پینٹنگ اسپرے سے ماحول کو نقصان پہنچتا ہے۔ اس پر ایوجینی شیز نے بتایا کہ وہ ایک مرتبہ اپنی پینٹنگ مکمل کرنے کے بعد وہاں سے تمام چیزیں ہٹا دیتے ہیں اور ماحول کو اصل حالت میں ایسا ہی چھوڑ دیا جاتا ہے۔ یعنی وہ تھوڑے وقت کےلیے اپنی تخلیق کو قدرتی ماحول میں رکھتے ہیں، اس کی تصویر یا ویڈیو بناکر اسے وہاں سے ہٹادیتے ہیں۔


دوسری جانب فیس بک اور دیگر سوشل میڈیا پلیٹ فارمز پر ان کا کام بہت مقبول ہورہا ہے۔
|اوہایو: امریکا میں ایک کامیاب بزنس مین ڈونلڈ ٹرمپ کے صدر بننے کے بعد اتنے دلبرداشتہ ہوگئے کہ انہوں نے اپنی ملازمت چھوڑ کر خبریں سننے اور پڑھنے سے بھی منہ موڑ لیا۔

ایرک ہیگرمین مشہور کمپنی نائکی میں ایگزیکٹو تھے کہ ٹرمپ کے منتخب ہونے کے بعد انہوں نے ملازمت کو خیرباد کہہ دیا اور اوہایو کے ایک دیہی علاقے میں ایک فارم سے وابستہ ہوگئے ساتھ ہی انہوں نے تمام خبروں سے ناطہ توڑ لیا۔

انہوں نے آخری خبر ڈونلڈ ٹرمپ کے صدر بننے کی سنی تھی۔ پہلے انہوں نے وقتی طور پر خبروں کے بائیکاٹ کا اعلان کیا لیکن اب ٹرمپ کے ایک سال مکمل ہونے کے بعد بھی وہ خبروں کی جانب نہیں پلٹے۔ اب وہ خبروں سے مکمل طور پر دور رہنے کے بعد خود کو ذہنی و نفسیاتی طور پر بہتر تصور کرتے ہیں۔
ہیگرمین نے اپنی اس عادت کے متعلق اخباری نمائندوں کو بتایا کہ اب انہیں یوں لگتا ہے کہ وہ ایک ڈریکولا ہیں اور ٹرمپ کی خبر انہیں اسی طرح جلا کر راکھ کردے گی جس طرح صبح کی پہلی کرن ویمپائر کو جلاکر بھسم کردیتی ہے۔

ہیگرمین اب اوہایو میں اپنے فارم میں مگن رہتے ہیں اور ایک مصروف ترین کاروباری زندگی گزارنے کے باوجود اخبار نہیں پڑھتے اور سوشل میڈیا سے بھی مکمل طور پر دور رہتے ہیں۔ ہیگرمین نے اپنے دوستوں کو سختی سے منع کیا ہے کہ انہیں کوئی خبر نہ سنائی جائے تاہم وہ موسم کا حال اور مختلف کھیل ٹی وی کی آواز بند کرکے دیکھتے ہیں۔

گزشتہ برس ماہ سرما میں ایرک ہیگرمین اپنے بھائی کے گھر گئے تو وہاں خبروں کا بلیک آؤٹ کرنے کے خاص انتظامات کیے گئے تھے۔ اخبار نظروں سے دور، ٹی وی بند اور تمام گھروالوں کو خبر نہ سنانے کی ہدایات دی گئی تھیں۔

لیکن خبریں خود چل کر ہیگرمین تک پہنچتی رہیں۔ ایک مرتبہ وہ دکان میں کافی پی رہے تھے کہ کسی نے جنوبی کوریا کے صدر کِم جونگ آن کا نام لیا تو وہ سمجھے کہ جنوبی کوریا میں کچھ ہورہا ہے۔ اسی طرح کسی نے چلتے چلتے اوباما کیئر کا حوالہ دیا تو انہیں علم ہوا کہ شاید صدر اوباما کا یہ پروگرام اب خبروں کی زینت بنا ہوا ہے تاہم ان سب کے باوجود وہ بڑی حد تک خبروں سے بے خبر رہنے میں کامیاب رہے ہیں۔

لیکن ان کے اس رویے کی خبر اب گرم ہے اور سوشل میڈیا پر لوگوں نے بحث شروع کرتے ہوئے کہا ہے کہ سابق مشہور بزنس مین یا تو دنیا سے کنارہ کشی چاہتے ہیں یا پھر بہت خود غرض ہیں۔

ٹوئٹر پر ایک شخص نے کہا کہ خود ان کا بھی خواب ہے کہ وہ ہیگرمین کی طرح کی عادت اختیار کرلیں۔  ٹوئٹر پر ہی ایک اور شخص جمیل اسمتھ نے لکھا کہ ’ ایرک ہیگرمین غلط کررہے ہیں خود سے چاہتے ہوئے بھی بے خبر رہنا کسی طرح مفید نہیں‘۔
|کینیڈا: چار سال تک گردہ عطیہ کرنے والے کی تلاش میں سرگرداں مریض کو شاپنگ کے دوران مسیحا مل گیا۔

بین الاقوامی خبر رساں ادارے کے مطابق کینیڈا کے شہری روبرٹ ڈوران نامی شخص چار سال سے گردے کے مرض میں مبتلا ہیں جنہیں ڈاکٹرز نے تبدیلی گردہ کا آپریشن تجویز کیا تھا تاہم چار سال تک انہیں گردہ عطیہ کرنے والا کوئی شخص نہیں مل سکا۔ روبرٹ ڈوران نے گردہ عطیہ کرنے والی کی تلاش کے لیے ایسی ٹی شرٹ پہنی جس پر ’ضرورتِ گردہ‘ کا اشتہار آویزاں تھا۔

روبرٹ جب بھی گھر سے باہر جاتے یہی ٹی شرٹ پہنے رہتے تھے یہاں تک کہ کینیڈا میں واقع ’ کوسٹکو شاپنگ مال‘ میں خریداری کر رہے تھے کہ ایک نوجوان لڑکی نے ان سے معلومات حاصل کرکے سوشل میڈیا پر تصاویر کے ساتھ تمام تفصیلات شیئر کردیں جس کے بعد سماجی رابطے کی ویب سائٹ پر 150 افراد نے رابطہ کیا جن کے خون کا گروپ روبرٹ ڈوران سے ملتا تھا۔
|کیلی فورنیا: امریکا میں 11 فٹ طویل مگرمچھ ایک گھر کے سوئمنگ پول میں گھس آیا اور مزے سے تیرنے لگا جسے پولیس پکڑ کر لے گئی۔

امریکی میڈیا کے مطابق فلوریڈا کی ایک کاؤنٹی کے رہائشی افراد نے گھر کے سوئمنگ پول میں کسی گھر کے فرد کے بجائے ایک گیارہ فٹ طویل مگر مچھ کو تیرتے ہوئے دیکھا تو حیران اور خوف زدہ ہوگئے اور انہوں نے مدد کےلیے فوری طور پر پولیس کو فون کردیا۔


پولیس فوری طور پر وائلڈ لائف عملے کے ساتھ پہنچ گئی جہاں مگرمچھ کو کسی کے گھر میں گھسنے کے جرم میں ’گرفتار‘ کرلیا گیا اور وائلڈ لائف کا عملہ اسے اپنے ساتھ لے گیا۔



امریکی ریاست فلوریڈا کی پولیس نے مگرمچھ کی گھر کے سوئمنگ پول میں تیرنے کی ویڈیوز اور تصاویر جاری کی ہیں جو سوشل میڈیا پر وائرل ہوگئیں۔



خیال رہے کہ امریکا میں پائے جانے والے مگرمچھ کی طوالت 11 تا 15 فٹ کے درمیان ہوتی ہے اور ان کا وزن تقریباً ایک ہزار پونڈ یعنی 454 کلوگرام سے زیادہ ہوتا ہے۔
|ایک جاپانی ماہر نے ایسی منفرد گھڑیاں تیار کی ہیں جنہیں دیکھ کر آپ بھی حیران رہ جائیں گے۔

انجینئر کا اصل نام تو معلوم نہیں ہوسکا لیکن وہ فِرسک پی کے نام سے مشہور ہیں اور وہ گھڑیوں کے ڈیزائن میں اس وقت کی ٹیکنالوجی استعمال کرتے ہیں جب دنیا میں بھاپ کے انجن چلا کرتے تھے اور اکثر آلات بڑے ، بھدے اور میکانکی تھے۔ اسی وجہ سے ان کی کئی گھڑیاں ہاتھ پر باندھنا کوئی آسان کام نہیں کیونکہ وہ بہت جگہ گھیرتی ہیں۔


اپنی گھڑیوں کی ڈیزائننگ کے بارے میں فِرسک کہتے ہیں کہ ایسی گھڑیاں دنیا میں شاید ہی کہیں موجود ہوں کیونکہ انہیں قدیم انداز میں تیار کرنا ایک بہت بڑا چیلنج ہے۔ اسی بنا پر ڈیزائننگ کے ماہر ان کی صلاحیتوں کے معترف ہیں۔


وہ کہتے ہیں کہ ان کی گھڑیاں عملی طور پر زیادہ کارگر نہیں اور نہ ہی کوئی انہیں پہن کر گھوم سکتا ہے لیکن ان کا دعویٰ ہے کہ کلائی پر باندھی جانے والی ایسی انوکھی گھڑیاں شاید ہی کہیں اور موجود ہوں۔ وہ کہتے ہیں کہ انہوں نے گھڑی سازی کو اگلے درجے تک پہنچادیا ہے۔ اب یہ ایجادات سوشل میڈیا پر بہت مقبول ہورہی ہیں۔




فرسک ٹویٹر اور فیس بک پراپنی منفرد گھڑیوں کی وجہ سے مشہور ہیں جبکہ قدیم ڈیزائن ہونے کے باوجود تمام گھڑیاں اچھی طرح کام کرتی ہیں۔ پہلے تھری ڈی کمپیوٹر ایڈڈ ڈیزائن (سی اے ڈی) پر گھڑی کا ایک ایک پرزہ ڈیزائن کیا جاتا ہے۔ اس کے بعد انہیں فیوژن تھری سکسٹی پروگرام پر یکجا کیا جاتا ہے۔ آخری مرحلے میں گھڑی کو تھری ڈی پرنٹر سے تیار کیا جاتا ہے۔
|بھونیشور: ریاست اڑیسہ کے گاؤں تلابستا میں والدہ کے ساتھ سوئے 16 دن کے نومولود بچے کو بندر اٹھاکرلے گئے۔

غیرملکی خبررساں ادارے کے مطابق بھارتی ریاست اڑیسہ کے ضلع کٹک میں بندر ایک نومولود بچے کو اٹھاکر لے گئے۔ مقامی میڈیا کے مطابق تلابستا گاؤں میں  16 دن کا نوزائیدہ بچہ اپنے گھر میں اپنی والدہ کے ساتھ سو رہا تھا کہ اسے بندر نے اٹھا لیا، ماں نے جب بندر کو بچہ اٹھا کربھاگتے دیکھا تو شور مچایا تاہم اہل علاقہ کے جمع ہونے تک بندر بھاگ چکا تھا۔

اہل علاقہ نے محکمہ جنگلات اور آگ بجھانے والے محکمے کو اطلاع دی جو فوری طور پر علاقے میں پہنچ گئے اور 30 افراد پر مشتمل 3 ٹیمیں تشکیل دے کر علاقے میں بچے کی تلاش میں بھیج دیا گیا ہے۔ ٹیموں کی قیادت کرنے والے محکمہ جنگلات کے افسر سنگرام کیشری نے بتایا کہ والدہ کے مطابق بچے کے گلے میں انفیکشن ہونے کی وجہ سے اسے  رونے میں تکلیف ہے اس لئے بچے کے رونے کی آواز نہ سننے کی وجہ سے اس کی تلاش میں مشکلات کا سامنا ہے۔
اہل علاقہ کے مطابق جنگلات کے تیزی سے ختم ہونے کے باعث بندروں نے رہائشی علاقوں کا رخ کرلیا ہے اور گزشتہ چند دن کے دوران علاقے میں بندروں کے حملوں میں کئی افراد زخمی بھی ہوئے ہیں، محکمہ جنگلات کو متعدد بار شکایات کی گئیں تاہم تاحال کوئی ٹھوس اقدامات نہیں کئے گئے۔
| بات کا متلاشی رہتا ہے کہ ان چیزوں کے متعلق جان سکے جو آج کے جدید دور میں تو اس کے استعمال میں ہیں لیکن ان چیزوں کی شروعات کہاں سے ہوئیں ؟ جیسے آرٹ، فوٹو گرافی، فن تعمیر اور موسیقی وغیرہ۔

زیر نظر مضمون میں یہ کوشش کی گئی ہے کہ ان چیزوں کی معلومات قارئین تک پہنچائی جائے جو آج تک دنیا میں دریافت ہونے والی پرانی ترین چیزوں میں شمار ہوتی ہیں۔

یاد رہے کہ پرانی ترین چیزوں سے مراد ہرگز ’’پہلی‘‘ چیز نہیں بلکہ اب تک منظر عام پر آنے والی قدیم ترین چیزیں ہیں۔جب تاریخ کی کتابیں ناکافی محسوس ہوں تو عجائب گھروں سے لے کر ’’اینٹیک‘‘ اشیاء کی دکانوں تک اور گھروں میں موجود خاندانی ورثے جیسے آثار، مخطوطات اور باقیات ہمیں پرانے زمانے کے انداز، رہن سہن، بودوباش، تہذیب و روایات اور ضروریات کی ایک ٹھوس جھلک دکھاتے ہیں۔
-1 ریکارڈنگ (صورت بندی) :
بہت سے لوگ یہ سمجھتے ہیں کہ ٹیپ ریکارڈر مشہور موجد تھامس ایڈیسن کی ایجاد ہے۔ جب کہ حقیقت یہ ہے کہ اس سے کئی سال قبل یعنی تقریباً 1860ء میں فرانس کے دارالحکومت پیرس کا رہنے والا ایک فرانسیسی موجد، جس کا نام ’’ایڈورڈ لیون اسکاٹ‘‘ (Edovard-Leon Scott) تھا، یہ کارنامہ سرانجام دے چکا تھا۔ اسکاٹ نے اپنا ایجاد کردہ یہ ’’فونائو ٹو گراف‘‘ 1857ء میں پیٹنٹ کروایا۔ خیال کیا جاتا ہے کہ اس نے 1860ء میں اپنی اس ریکارڈنگ مشین میں خود اپنی آواز میں پہلی ریکارڈنگ کی جو ایک فرانسیسی لوک گیت ”Av Clair de la lune” پر مبنی تھی۔ یہ اب تک کی پہلی معلوم میوزیکل ریکارڈنگ تصور کی جاتی ہے۔ اسکاٹ کی ریکارڈنگ اور فونائوٹوگراف 2007ء میں دریافت ہوئی۔

-2 فوٹو گراف (کھنچی ہوئی تصویر) :
فرانس ہی کے ایک اور شخص ’’جوزف نائسفور نائپس‘‘ (Joseph Nicephore Niepce) نے 1826ء سے 1827ء کے دوران کسی وقت فرانس کے علاقے ’’برگنڈے‘‘ (Burgundy) میں موجود اپنی جائیداد کے ایک منظر کی تصویر کھینچی۔ اس تصویر کو (View From the Window at Le Gras) کا نام دیا جاتا ہے۔ گویہ تصویر اتنی صاف نہیں جتنی ہم آج کل کی تصویریں دیکھتے ہیں۔ لیکن یہ بات ماننی پڑے گی کہ اس دور کے لحاظ سے یہ تصویر ٹیکنالوجی میں ایک حیران کن پیش رفت تھی۔

اصل میں جوزف 1822ء میں بھی ایک تصویر کھینچ چکا تھا۔ یہ تصویر عیسائیوں کے روحانی پیشوا ’’پوپ پائیس ہفتم‘‘ (Pope Pius VII) کی کندہ کی گئی شبیہ کی تھی۔ کئی سال بعد بدقسمتی سے جوزف اپنی کھینچی ہوئی اس تصویر کی ایک نقل تیار کرنے کی کوشش کرتے ہوئے اصل تصویر کو بھی ضائع کر بیٹھا۔

-3 گلوب :
’’ایرڈ ایفل‘‘ گلوب، دنیا کا پہلا گلوب نہیں مگر یقینا یہ زمین کا اب تک کا سب سے پرانا تھری ڈئمینشنل ماڈل ہے۔ جرمن زبان میں ’’ایرڈاپفل‘‘ (Erdapfel) کا مطلب ’’ارضی سیب‘‘ ہوتا ہے۔ اس گلوب کا نام ’’بیہائم گلوب‘‘ ہے، جو اس کے بنانے والے ’’مارٹن بیہائم‘‘ کے نام سے جانا جاتا ہے۔ اس نے یہ گلوب 1491ء میں بنایا تھا۔ وہ جرمنی کے شہر ’’نیوریم برگ‘‘ (Nuremberg) کا رہنے والا تھا۔ اس وقت کے لحاظ سے یہ گلوب ایک متاثر کن چیز تھا، لیکن اپنی تخلیق کے بعد جلد ہی بیہائم گلوب ناقص و غلط ثابت ہوگیا کیونکہ اس میں بہت سارے سقم تھے۔ اس گلوب میں دیئے گئے دنیا کے نقشے کو غلط ثابت کرنے میں ایک اہم کردار کرسٹوفر کولمبس کا بھی تھا، جو اسی دوران امریکہ دریافت کرکے یورپ لوٹا تھا اور اس نے اہل یورپ کو دنیا کے اس حصے کے نئے نقشوں سے روشناس کروایا۔

-4 یونیورسٹی :
مراکش کے شہر ’’فیض‘‘ میں واقع ’’القرائوبن‘‘ یونیورسٹی دنیا کی قدیم ترین یونیورسٹی سمجھی جاتی ہے، جس کا افتتاح 854ء میں کیا گیا۔ یہ یونیورسٹی شروع میں ایک مسجد کے طور پر تعمیر کی گئی تھی۔ یہ مسجد ایک دولتمند تاجر کی بیٹی ’’فاطمہ الفحری‘‘ نے بنوائی تھی۔ اس نے اپنے باپ سے ورثے میں ملنے والی دولت کو اس نیک کام میں لگا کر اس کا استعمال انتہائی مثبت بنا دیا۔ یہاں ممتاز مسلمان دانشورں کو دعوت دے کر خطاب کرنے کے لیے بلایا جاتا تھا۔ عرصہ دراز گزرنے کے بعد اس کی عمارت بوسیدگی کا شکار ہوکر ڈھ گئی۔ تاہم مراکش کی وزارت تمدن نے 2012ء میں اس کی تعمیر نو اور تزئین و آرائش شروع کروادی۔

مسلمان آج ساری دنیا میں تعلیم کے میدان میں بہت پیچھے ہیں۔ کسی بھی مسلمان ملک کی یونیورسٹی عالمی رینکنگ میں پہلے پانچ سو نمبروں میں شمار نہیں ہوتی، مگر مراکش کی اس یونیورسٹی کو دنیا کی قدیم ترین یونیورسٹی کا مقام ملنا ہم سب مسلمانوں کے لیے اعزاز کی بات بھی ہے اور فکر انگیزو چشم کشا بھی کہ ہم جو علم کے میدان میں دنیا میں سب سے آگے تھے آج کس زبوں حالی کا شکار ہیں ،جبکہ ہمارے دین نے ہمیں سب سے پہلا حکم ہی ’’اقراء‘‘ کا دیا اور قرآن پاک و احادیث مبارکہ سے مسلمانوں کے لیے علم حاصل کرنے کی اہمیت بھی مسلمہ ہے۔

-5 ریسٹورنٹ :
آسٹریا کے شہر ’’سالزبرگ‘‘ (Salzburg) میں واقع ’’سٹیفٹ سکیلر‘‘ (Stiftskeller) نامی یہ ریسٹورنٹ اپنے قیام کے ایک ہزار سال بعد بھی ’’سینٹ پیٹرز ابے‘‘ (St.Peter’s Abbey) کے علاقے میں اسی عمارت میں پوری آب و تاب سے اپنی چھب دکھلا رہا ہے جس میں وہ 803ء میں قائم کیا گیا تھا۔ یہ دنیا کا قدیم ترین ریسٹورنٹ مانا جاتا ہے۔ اس ریسٹورنٹ کا کچھ حصہ سینٹ پیٹر کی خانقاہ کے نزدیک پتھریلی چٹانوں کو تراش کو بنایا گیا تھا۔ اس تاریخی ریسٹورنٹ کا دعویٰ ہے کہ اسے بہت سی مشہور شخصیات اور شاہی افراد کی میزبانی کا شرف حاصل رہا ہے۔ اس ریسٹورنٹ کا مالک خاندان بھی کیونکہ اسی قصبے کا رہنے والا تھا، جہاں معروف موسیقار ’’موزارٹ‘‘ (Mozart) پیدا ہوا، اس لیے اس ریسٹورنٹ نے اس کی بھی میزبانی کی۔ یہاں آنے والے گاہک آج بھی رات کا کھانا کھاتے ہوئے موزارٹ کی تخلیق کی گئی دھنوں سے لطف اندوز ہوسکتے ہیں۔

-6 چمڑے کے جوتے :
پانچ ہزار پانچ سو برس پرانے بتائے جانے والے یہ جوتے، 2008ء میں امریکہ کے صوبے ’’ویاٹس ڈزور‘‘ (Vayots Dzor) میں واقع گائوں ’’آرنی‘‘ (Areni) کی غاروں سے ملے۔ اس جوتے کا ایک پیر ہی مل سکا ہے۔ یہ جوتے گائے کے چمڑے کے سالم ٹکڑے سے بنے ہوئے ہیں اور ابھی تک بھی بہترین حالت میں ہیں۔ انہیں گھاس پھوس اور بھیڑوں کی مینگنیوں کے ذریعے محفوظ کیا گیا تھا۔

-7 دنیا کا نقشہ (Map) :
دنیا کا قدیم ترین نقشہ عراق سے دریافت ہوا۔ یہ 300 سے 700 قبل از مسیح میں تیار کیا گیا تھا اور یہ پتھر کی تختی پر کندہ ہے۔ اسے میسوپوٹیمیا کی مشہور بابلی تہذیب کے دور میں بنایا گیا۔ اس نقشے میں عراق کے علاقے بابل کو زمین کے مرکز میں دکھایا گیا ہے۔ ماہرین نے اس نقشے میں عہد رفتہ کے علاقوں جیسے ’’اسیریا‘‘ (Assyria) وغیرہ کو بھی شناخت کیا ہے۔ اس نقشے میں زمین کے چاروں طرف پانی دکھاکر اسے ’’نمکین سمندر‘‘ کا نام دیا گیا ہے۔ نقشے میں تکونی طرز تحریر میں مختلف علاقوں کو اس دور کے ہیروز اور اساطیری حیوانوں کے حوالے سے بیان کیا گیا ہے۔ یہ نقشہ 1800ء کی دہائی میں عراق سے ملا اور اب برٹش میوزیم کی زینت ہے۔

-8 تختی :
’’دی ایٹروسکین گولڈ بک‘‘ (The Etruscan Gold Book) کے متعلق کہا جاتا ہے کہ یہ دنیا کی پرانی ترین متعدد صفحات پر مشتمل کتاب ہے۔ یہ چوبیس کیرات سونے کی چھ پرتوں سے بنی ہوئی ہے جنہیں گول لچھوں کی مدد سے باندھا گیا ہے۔ ان پرتوں پر قدیم اطالوی تہذیب ’’ایٹروسکین (Etruscan) کے رسم خط میں گھوڑے، گھڑ سوار، ایک جل پری اور سپاہیوں کی شبیہیں کندہ ہیں۔ 600 تا 660 قبل از مسیح پرانی یہ کتاب بلغاریہ میں ایک مزار کی کھدائی کے دوران 1943ء میں دریافت ہوئی۔ اب یہ کتاب بلغاریہ کے شہر صوفیہ کے نیشنل ہسٹری میوزیم میں رکھی ہوئی ہے۔

9۔ کرنسی یا سکے :
کہا جاتا ہے کہ ’’لیڈیا‘‘ (Lydia) کی قدیم سلطنت (موجودہ ترکی) وہ پہلی ریاست تھی جس نے اپنی مملکت میں سکے رائج کیے اور یہ بات آج سے تقریباً اڑھائی ہزار سال پہلے یعنی 750-560 قبل از مسیح کی ہے۔ یہ سکے جنہیں ’’سٹاٹرز‘‘ (Staters) کہا جاتا تھا، قدرتی سونے اور چاندی کے ملاپ سے بنائی جانے والی دھات ’’الیکٹرم‘‘ (Electrum) سے ڈھالے جاتے تھے تاکہ وہ وقت کی شکست و ریخت سے محفوظ رہ کر تادیر استعمال کیے جاسکیں۔ سلطنت لیڈیا کی امداد کی شکل میں یہ سکے سارے یورواشیا میں پھیل گئے۔ 2014ء میں بلغاریہ میں ایک غوطہ خور کو ایسا ہی ایک سکہ بحرہ سیاہ میں غوطہ خوری کے دوران ملا۔

-10 پل :
اگر کوئی چیز پرانی ہو تو اس کا یہ مطلب نہیں کہ وہ اب استعمال کے قابل نہیں۔ یہ بات یونان کے شہر ’’آرکاڈیکو‘‘ (Arkadiko) میں ’’کازرما‘‘ (Kazarma) پر بنے ’’دی مائسینایان‘‘ (The Mycenaean) نامی پل نے ثابت کردی جو 1300-1200 قبل از مسیح یعنی آج سے تقریباً تین ہزار سال پہلے تعمیر کیا گیا تھا اور آج بھی روز اول کی طرح قابل استعمال ہے۔ ’’آرچ‘‘ (Arch) نما یہ پل انجینئرنگ کا ایک شاہکار ہے، جس کو ملانے اور جوڑے رکھنے کے لیے کوئی چپکنے والی چیز استعمال نہیں کی گئی۔ اس پل کے دونوں اطراف ریلنگ کی طرح کی چھوٹی چھوٹی رکاوٹیں بھی بنائی گئیں ہیں جن کا مقصد غالباً اس پر سے گزرنے والی رتھوں کو نیچے گرنے سے بچانا تھا۔

-11 موسیقی کی لکھی ہوئی علامات :
موسیقی کی لکھی ہوئی علامات والے اس مٹی کے ٹکڑے کو ’’ہورین ہامن نمبر 6‘‘ (Hurrian Hymn No.6) کا نام دیا گیا ہے، جو قدیم شام کے باسیوں کی دیوی ’’نکال‘‘ (Nikkal) کی شان میں مرتب کی گئی ایک غزل کی موسیقی پر مبنی ہے اور تقریباً 1400 قبل از مسیح میں تخلیق کیا گیا۔ قدیم شامیوں کے نزدیک ’’نکال‘‘ پھلوں کی دیوی تھی۔ مٹی کا یہ ٹکڑا شام کے شہر ’’یوگاریٹ‘‘ (Ugarit) سے 1950ء کی دہائی میں دریافت ہوا۔ موسیقی کی زبان میں لکھا ہوا یہ گیت مٹی کی تختی پر قدیم تکونی طرز تحریر میں کندہ ہے۔ مٹی کے اس ٹکڑے پر گیت کو ستار پر بجانے کے بارے میں مکمل ہدایات بھی درج ہیں۔ اس ٹکڑے کی دریافت سے قبل مورخین کا خیال تھا کہ موسیقی کی لکھی ہوئی علامات محض اتنی ہی پرانی ہیں جتنی قدیم یونانی تہذیب لیکن اس دریافت نے یہ خیال غلط ثابت کردیا۔

-12 دھوپ کے چشمے :
گرمیوں کے موسم میں دوپہر کے وقت سخت دھوپ میں باہر نکلنے والے افراد دھوپ کے چشموں کی اہمیت سے خوب واقف ہیں۔ مگر ایسا نہیں ہے کہ یہ چشمے جدید دور کی پیداوار ہیں۔ زمانۂ قدیم میں بھی لوگ دھوپ کی چکا چوند سے بچنے کے لیے ان چشموں کی ضرورت اور اہمیت سے کما حقۂ آگاہ تھے۔ عام مشاہدے کی بات ہے کہ دھوپ چاہے گرمیوں کی ہو یا برفانی علاقوں میں سردیوں کی، وہ آنکھوں کو چندھیا دیتی ہے۔ برف پر پڑکر منعکس ہونے والی دھوپ بھی آنکھوں کے لیے ویسی ہی نقصان دہ ہے جیسے گرمیوں کی چلچلاتی دوپہر کی دھوپ۔ اسی لیے پرانے زمانے سے ہی شمالی امریکہ کے برف زاروں میں بسنے والے اسکیمو لوگ برف سے منعکس ہونے والی دھوپ سے بچنے کے لیے دھوپ والے چشموں کا استعمال کیا کرتے تھے۔ یہ چشمے ’’سیل‘‘ نما برفانی جانور، جنھیں سمندری شیر بھی کہا جاتا ہے، کے بڑے بڑے نوکیے ہاتھی دانت جیسے دانتوں سے بنے ہوتے تھے۔ جن کے سامنے والے حصے میں دیکھنے کے لیے پتلی سی درز بنائی جاتی تھی۔ اسی طرح بارہویں صدی عیسوی میں چین میں بھی دھوت کے چشمے استعمال ہوتے تھے۔



-13 مذہبی مخطوطات :
’’ایجپشن بک آف دی ڈیڈ‘‘ (Egyption Book of the Dead) فوت ہوجانے والے مصریوں کے لیے ہدایات پر مشتمل ایک مجموعہ تھا، جو میت کو آخروی دنیا کے مراحل میں پیش آنے والے امتحانات کے بارے میں راہنمائی فراہم کرتا تھا۔ اس ہدایت نامے پر مبنی تصاویر اور تحریروں کے مجموعے کو پہلے پہل قدیم مصر کے تیسرے عہد حکومت کے حوالے سے مشہور مقابر (اہرام) میں سے دریافت کیا گیا۔ قدیم مصر کا یہ عہد حکومت آج سے تقریباً 4,600 برس قبل یعنی 2613 تا 2670 قبل از مسیح پر محیط تھا۔ ازاں بعد یہ کتاب قدیم مصریوں میں اتنی مقبول ہوئی کہ عام مصری بھی اس کی ایک کاپی اپنی قبر میں ساتھ مدفون کرنے کی وصیت کرنے لگے۔ ایسی ایک کاپی کی لمبائی چالیس فٹ تک ماپی گئی۔

-14 درخت :
سائنسدانوں نے حال ہی میں دریافت کیا ہے کہ دنیا کا تنہا قدیم ترین درخت 5,067 برس پرانا ہے۔ صنوبر کی ایک قسم ’’برسٹل کون‘‘ (Bristlecone) سے تعلق رکھنے والا یہ درخت 3050 قبل از مسیح کے زمانے کا ہے اور امریکی ریاست کیلیفورنیا کے وائٹ مائونٹین ریجن میں استعادہ ہے۔ دنیا کا قدیم ترین درخت ہونے کا اعزاز اس سے پہلے اسی علاقے کے ایک اور درخت ’’میتھوسیلاہ‘‘ (Methuselah) کے پاس تھا۔ ان درختوں کا صحیح محل و قوع خفیہ رکھا جاتا ہے تاکہ انہیں کٹنے سے بچایا جاسکے۔

-15 خوراک :
پرانی ترین خوراک کالج کے اجتماعی طور پر استعمال ہونے والے دوستی ریفریجریٹر میں نہیں پائی جاتی بلکہ خیال کیا جاتا ہے کہ یہ جلی ہوئی ڈبل روٹی کا ایک ٹکڑا ہے جو انگلستان کی کائونٹی آکسفورڈ شائر (Oxfordshire) سے ملی تھی۔ ’’نیولیتھک برنٹ بریڈ‘‘ (Neolithic Burnt Bread) نامی یہ ڈبل روٹی کا ٹکڑا جو 5,500 سال پرانا یعنی 3620-3350 قبل از مسیح کا ہے اور جل جانے کی وجہ سے کالا سیاہ پڑچکا ہے، اپنی دریافت پر پہلے تارکول کا کوئی ٹکڑا تصور کیا گیا تھا۔ پھر ایک ماہر آثار قدیمہ نے تحقیق کی تو اسے اس ٹکڑے میں پسے ہوئے ’’جو‘‘ کے دانے کے ذرات ملے۔ اس سے پتا چلا کہ یہ ڈبل روٹی ہے کیونکہ انگلستان میں ’’نیولیتھک‘‘ (Neolithic) دور میں ہونے والی کاشتکاری میں ایسا جو کاشت کیاجانا تھا۔

-16 تاج :
دنیا کا سب سے پرانا تاج، بحرہ مردار کے کنارے واقع اسرائیلی صحرایہودا کے ایک غار سے 1961ء میں ملا۔ اپنی دریافت سے پہلے یہ تاج، اس غار میں تقریباً چھ ہزار سال یعنی 4,500-3,600 قبل از مسیح سے پڑا ہوا تھا۔ یہ آج کل کے تاجوں کی طرح سونے چاندی یا ہیرے جواہرات سے مزین نہیں ہے بلکہ یہ ایک سادہ سا دھاتی تاج ہے، جس کو گدھ اور فاختاہوں کی شبیہوں سے آراستہ کیا گیا ہے۔ اس تاج کا تعلق ’’ناہل مشمار‘‘ (Nahal Mishmar Hoard) نامی موسمی ندی کے علاقے کے اس دور کی ’’کوپرایج‘‘ (Copper Age) یعنی تانبے کے دور سے ہے جو اس صحرائی علاقے میں ہزاروں برس قبل پائی جاتی تھی۔ یہ تاج اس دور کی ہنر مندی کا ایک عمدہ نمونہ ہے۔

-17 قدیم ترین صحیح سلامت عمارت :
نو ہزار قبل از مسیح میں تعمیر کی جانے والی تین منزلہ اس عمارت کو کھڑے ہوئے آج گیارہ ہزار سال ہوچکے ہیں۔ یہ عمارت فلسطین کے علاقے ’’مغربی کنارے‘‘ میں واقع ہے اور اس کا نام ’’ٹاور آف جیریکو‘‘ (Tower of Tericho) ہے۔ اس عمارت کا تعلق ’’نیولیتھک پیریڈ‘‘ (Neolithic Period) سے ہیں۔ ’’نیولیتھک پیریڈ‘‘ پتھر کے زمانے کا آخری دور کہلاتا ہے۔ انجیل مقدس کے مطابق جس جگہ شیطان نے حضرت عیسیٰ علیہ اسلام کو آزمانے کی کوشش کی تھی، یہ عمارت اسی مقام کے قریب ہی تعمیر کی گئی۔ ماہرین آثار قدیمہ کے نزدیک بڑے زینے دار یہ عمارت شاید اس دور کے لوگوں نے ایک استعارے کے طور پر بنائی تھی جس کا مقصد اندھیروں سے حفاظت اور روشنی کا خیر مقدم کرنا ہوسکتا ہے۔

-18 ممی :
عام طور پر ’’ممیوں‘‘ کی پہچان قدیم مصری تہذیب کے حوالے سے ہے۔ لیکن درحقیقت ’’ممی‘‘ بنائے جانے کی ابتدائی مثالیں براعظم جنوبی امریکہ سے ملیں ہیں۔ جنوبی امریکہ کے ملک ’’چلی‘‘ کے صحرا ’’اتاکاما‘‘ (Atacama) کے باسی جو ’’چنکورو‘‘ (Chinchoro) کہلاتے تھے، اپنے مردوں کی ممیاں بناتے تھے۔ خاص بات یہ ہے کہ قدیم مصریوں کے برعکس ’’چنکورو‘‘ صرف امیر اور طاقتور ہی نہیں بلکہ سب مرنے والے عام لوگوں کی بھی ممیاں بناتے تھے۔ ان کا زمانہ 5050 قبل از مسیح کا ہے۔ اتنا عرصہ گزر جانے کے بعد بیشتر ممیاں خراب ہوگئیں تاہم بہت ساری ممیوں کو ماہرین آثار قدیمہ نے محفوظ کرلیا ہے۔

-19 جوتے :
امریکہ کے مغربی ساحل کے قریب واقع ریاست ’’اوریگون‘‘ (Oregon) کی ’’فورٹ راک کیوو‘‘ (Fort Rock Cave) سے 1938ء میں ملنے والے یہ جوتے، دنیا کے قدیم ترین جوتے مانے جاتے ہیں۔ علم الانسان کے ماہر ’’لوتھر کریسمین‘‘ (Luther Cressman) نے آتش فشانی راکھ تلے دبے ہوئے ایسے درجنوں سینڈل دریافت کیے۔ سائنسدانوں کے مطابق یہ راکھ ساڑھے سات ہزار برس قبل ایک آتش فشاں ’’ماذاما‘‘ (Mazama) کے پھٹنے اور لاوا اگلنے کے باعث پیدا ہوئی اور اس نے 7,700 تا 8,970 قبل از مسیح کے دور کے ان جوتوں کو اپنے نیچے چھپا کر دنیا کی نظروں سے اوجھل کردیا۔ ماہرین نے ان جوتوں میں استعمال ہونے والے فائبر کا تعین نو ہزار سال پرانے دور سے کیا۔ یہ جوتے ایک قسم کی چھال جسے ’’شریڈڈ سیجبرش‘‘ (Shredded Sagebrush) کہتے ہیں، سے بنے ہوئے ہیں۔

-20 عبادت گاہ :
موجودہ دور میں پائے جانے والے بہت سے مذاہب کی ابتداء آج سے ہزاروں سال پہلے ہوئی۔ ترکی میں دریافت ہونے والی ایک عبادت گاہ کو دنیا کی قدیم ترین عبادت گاہ مانا جاتا ہے۔ یہ جگہ ’’گوبیکلی ٹیپے‘‘ (Gobekli Tepe) کہلاتی ہے۔ خیال کیا جاتا ہے کہ یہ عبادت گاہ آسمان پر کلب آکبر والے مجمع النجوم میں سب سے روشن اور چمکدار ستارے ’’سگ ستارہ‘‘ (شعری ستارہ) کو ماننے والوں نے تعمیر کی تھی کیونکہ زمین پر اس عبادت گاہ کا محل و قوع عین اس ستارے کے نیچے واقع ہے۔ ان سب قیاس آرائیوں کے باوجود یہ بات واضح نہیں ہے کہ اس مذہب کے ماننے والوں کے عقائد اور رسوم و رواج کیا تھے۔

-21 غاروں میں تصویر نگاری:
جو ملک دنیائے مصوری کے دو عظیم ناموں ’’پیکاسو‘‘ اور ’’ایل گریکو‘‘ کے وطن ہونے کا شرف رکھتا ہے، اسی کے پاس غاروں میں بنائی گئیں دنیا کی قدیم ترین تصاویر کی موجودگی کا اعزاز بھی ہے۔ یہ ملک اسپین ہے۔ کاربن ڈیٹنگ (Carbon Dating) کی ٹیکنیک (جس میں کاربن کی پرتوں کے ذریعے کسی چیز کی قدامت کا اندازہ لگایا جاتا ہے) استعمال کرتے ہوئے 2012ء میں یونیورسٹی آف برسٹل نے ایک تحقیق میں اس بات کا تعین کیا کہ اسپین کے علاقے ’’ایل کسٹیلو‘‘ (El Castillo) کے ایک غار میں بنائی گئی اس تصویر کو بنے لگ بھگ چالیس ہزار برس گزر چکے ہیں۔ یعنی یہ تصویر 38,800 قبل از مسیح سے بھی پہلے بنائی گئی تھی۔ ماہرین کا خیال ہے کہ اس تصویر کو بنانے والے لوگ ’’نیاندر تھالز‘‘ (Neanderthals) نسل سے تعلق رکھتے تھے۔ اس نسل کے لوگ یورپ میں تیس تا چالیس ہزار سال پہلے ہو گزرے ہیں۔

-22 آلات موسیقی :
ریکارڈ کی ہوئی موسیقی کا سورج طلوع ہونے سے چالیس ہزار سال پہلے کے لوگ یہ نہیں کہ موسیقی سے نابلد تھے بلکہ حقیقت یہ ہے کہ وہ خود اپنی موسیقی کی طرزیں بناتے تھے۔ سائنسدانوں کی تحقیق کے مطابق جرمنی کی ’’ہوہلے فیلز کیوو‘‘ (Hohle Fels Cave) سے ملنے والی بانسریاں، قوی الجثہ جانوروں، جنہیں ’’مموتھ‘‘ (Mammoth) کہا جاتا تھا کی ہڈی سے بنی ہوئی ہیں اور بیالیس سے تینتالیس ہزار برس پرانی ہیں۔ گو اس دور کے انسان شاید باقاعدہ موسیقی کی طرزیں بنانے پر قادر تو نہ ہوںگے مگر سائنسدان کہتے ہیں کہ اس دریافت سے کم از کم یہ ضرور ثابت ہوتا ہے کہ جرمنی کے مشہور دریافت ڈینوب کا علاقہ وہ جگہ ہے جو انسانی ارتقاء میں ایک کلیدی اہمیت کی حامل ہے۔

-23 زیورات :
کروشیا کے علاقے ’’کراپینا‘‘ (Krapina) سے دو سال قبل ملنے والی دنیا کے پرانے ترین زیورات تقریباً 128,000 قبل از مسیح سے تعلق رکھتے یعنی 130,000 برس قدیم ہیں۔ یہ زیورات بھی اس علاقے سے ملے ہیں جو ’’نیا ندرتھال‘‘ (Neanderthal) نسل کے لوگوں کا مسکن تھا۔ یہ زیورات جو گلے میں پہننے والے گلوبند (نیکلس) اور کلائیوں کی ’’پہنچی‘‘ (بریسلٹ) پر مشتمل ہیں، عقاب کے پنجوں کی ہڈیوں سے بنے ہوئے ہیں اور انہیں نفاست سے تراش خراش کرنے کے علاوہ چمک دمک کے لیے ان پر پالش بھی کی گئی ہے۔ سائنسدانوں کو یقین ہے کہ یہ زیورات تقریبات میں پہننے کے لیے استعمال ہوتے ہوں گے۔

-24 پتلون (پینٹ) :
جدید دور کے مقبول پہناوے جینز کی پتلون کی ایجاد بے شک 1873ء میں ہوئی لیکن پتلون پہننے کا رواج ہزاروں برس پرانا ہے۔ حال ہی میں مغربی چین کے ایک قبرستان میں سے ایک اونی پتلون دریافت ہوئی جو تقریباً 3,300 سال قدیم ہے۔ یہ ماہرین آثار قدیمہ کو آج تک ملنے والی پتلونوں میں سب سے پرانی ہے۔ یہ اتنی عمدہ حالت میں ہے کہ یوں سمجھئے کہ آج بھی استعمال کی جاسکے۔ اس کے ڈیزائن سے یہ معلوم ہوتا ہے کہ یہ گھڑ سواری میں پہننے کے لیے بنائی گئی تھی۔ آج کے دور کے برعکس اس دور میں پتلونیں کپڑے کے ٹکڑے کاٹ کر اور پھر سی کر نہیں بنائی جاتی تھیں بلکہ کھڈی پر بنت کے دوران ہی مطلوبہ شخص کے سائز کے حساب سے تیار کی جاتی تھیں۔ یونیورسٹی آف پینسلونیا میں چینی تاریخ کے ماہر ’’وکٹر مائر‘‘ (Victor Mair) کہتے ہیں کہ اس پتلون کی بناوٹ یہ بتاتی ہے کہ اس دور کے چرواہے گھڑ سواری کے لیے یہ پتلونیں پہننے تھے کیونکہ یہ انہیں چست رکھتی تھیں اور ان کے کپڑے کا کسی چیز میں پھنسنے کا امکان بھی نہیں ہوتا تھا۔

-25 ڈائنو سار فوسل :
’’نیاسا ساریورس پارنگٹونی‘‘ (Nyasasaurus Parringtoni) فوسل کی دریافت نے سائنسدانوں کو واضح سراغ دے دیا ہے کہ ڈائنوسار کب ہماری اس دنیا میں ظہور پذیر ہوئے۔ تقریباً دو سو پینتالیس ملین سال پرانا یہ فوسل اب تک دریافت ہونے والے ایسے دیگر فوسلز سے دس تا پندرہ ملین سال پرانا ہے۔ اس فوسل پر تحقیق سے یہ معلوم ہوا کہ وہ ڈائنوسار صرف تین فٹ لمبا تھا اور اس کا وزن پینتالیس سے ایک سو پینتیس پونڈز کے درمیان تھا۔ ہوسکتا ہے کہ مستقبل میں اس سے بھی زیادہ پرانے فوسلز دریافت ہوجائیں اور تاریخ مزید اپنے رازوں سے پردہ اٹھا دے۔
|بیجنگ: چین میں ایک نوجوان نے گرل فرینڈ ڈھونڈنے کی خاطر لڑکیوں کی یونیورسٹی میں داخلہ لے لیا۔

چین کی حکومت نے ملک میں صرف ایک بچہ پیدا کرنے کی پالیسی کے ذریعے آبادی پر تو کنٹرول حاصل کرلیا لیکن اس کی وجہ سے دیگر بہت سے مسائل پیدا ہوئے ہیں، اسی پالیسی کی وجہ سے بہت سے شہروں میں 100 لڑکیوں کے مقابلے میں لڑکوں کی تعداد 130 ہے جس کی وجہ سے لڑکوں کو اپنا لائف پارٹنر ڈھونڈنے میں بے پناہ مسائل کا سامنا کرنا پڑتا ہے جس کا حل ڈھونڈنے کے لیے ایک چینی نوجوان نے منفرد طریقہ کار اختیار کیا۔

چین کے دارالحکومت بیجنگ میں لڑکیوں کی یونیورسٹی کی جانب سے ایک ویڈیو شیئر کی گئی جس میں 18 سالہ لڑکے کو داخلہ لیتے ہوئے دکھایا گیا اور جب نوجوان سے پوچھا گیا کہ وہ لڑکیوں کی یونیورسٹی میں کیوں داخلہ لینا چاہتا ہے تو اس نے یہ اعتراف کرنے میں دیر نہیں کی کہ دراصل وہ یہاں اس لیے تعلیم حاصل کرنا چاہتا ہے کہ اسے گرل فرینڈ بنانے میں مشکل کا سامنا نہ کرنا پڑے۔
نوجوان کا کہنا تھا کہ چونکہ یہاں بہت ساری لڑکیاں تعلیم حاصل کرتی ہیں اس لیے مجھے اپنے لیے جیون ساتھی چننے میں آسانی ہوگی لیکن میرے والد میرے حوالے سے بہت پریشان ہیں کیوں کہ انہیں لگتا ہے کہ ایک لڑکے کے لیے ایسے ماحول میں تعلیم حاصل کرنا جہاں چاروں طرف لڑکیاں موجود ہوں، لڑکے میں تبدیلی کا باعث بھی بن سکتا ہے۔

واضح رہے کہ بیجنگ میں قائم لڑکیوں کی یونیورسٹی ہر سال 15 لڑکوں کو داخلے کا موقع فراہم کرتی ہے جو 1500 لڑکیوں کے ساتھ تعلیم حاصل کرتے ہیں اور اس کے لیے انہیں انٹرویو کے سخت مرحلے سے گزرنا پڑتا ہے تاہم ایسا پہلی بار ہوا ہے کہ کسی لڑکے نے علی الاعلان یہ کہہ کر داخلہ لیا ہے کہ وہ لڑکی ڈھونڈے کی خواہش میں یہاں پڑھنا چاہتا ہے اور یونیورسٹی انتظامیہ نے اس موقف کے بعد بھی لڑکے کو داخلہ دے دیا۔
|ٹیکساس: امریکا میں ایک خاتون دماغ کے حساس آپریشن کے دوران بانسری بجاتی رہیں۔

امریکی میڈیا رپورٹس کے مطابق ریاست ٹیکساس کے ایک اسپتال میں پیشہ ور موسیقارہ انا ہینری  دماغ کی اوپن سرجری کے دوران جاگتی رہیں اور ہوش و حواس برقرار رکھتے ہوئے بانسری بجاتی رہیں۔

انا ہینری رعشہ سیمابی کا شکار تھیں جس کی وجہ سے انہیں بانسری بجانے میں دشواری کا سامنا تھا اوراسی مشکل کے باعث ان کا کیریئر داؤ پر لگ گیا تھا۔ موسیقارہ نے ہاتھوں کے جھٹکوں سے جان چھڑانے کا فیصلہ کیا جس کے لیے معالجین نے ان کے دماغ کی اوپن سرجری کی۔


اس آپریشن کے دوران  ڈاکٹرز نے الیکٹروڈز کا استعمال کیا اور اس مقصد کے لیے انہوں نے مریضہ کو جاگتے رہنے کی ہدایت کی تاکہ بروقت اس امر کو یقینی بنایا جاسکے کہ الیکٹروڈز ٹھیک سے کام کررہے ہیں۔ اس لیے آپریشن کے دوران مریضہ کو بانسری بجانے کا کہا گیا تاکہ آزمائش ہوسکے کہ رعشہ سیمابی میں کمی آئی ہے کہ نہیں۔



نیورو سرجن البرٹ فینوئی کا کہنا ہے کہ اس طریقہ کار کے تحت مریضوں کی زندگی بہتر بنانے کے ساتھ ساتھ ان کی زندگی کو معیاری بھی بنایا جاسکتا ہے جب کہ رعشہ سیمابی کے علاج کے لیے ادویات کا استعمال بھی  فائدہ مند ہے۔
|
ہم اکثر ریئلٹی شوز یا دستاویزی فلموں میں اس قسم کے مناظر دیکھتے ہیں کہ جنگل کا بادشاہ شیر ایک پالتو بلی کی طرح اپنے مالک کے قدموں میں بیٹھ کر ٹی وی دیکھ رہا ہے یا فٹ بال کھیل رہا ہے۔ ایک بڑے نے اژدہے نے پیار کا اظہار کرنے کے لیے کسی نوجوان کی بانہوں میں کنڈلی ماری ہوئی ہے، کسی نوجوان نے درندگی کے لیے مشہور مگرمچھ کے بچے کو ہاتھوں میں تھام رکھا ہے یا کوئی نوجوان سانپ کا بوسہ لے رہا ہے۔ لیکن اب پاکستان میں یہ شوق ٹی وی اسکرین ایسے مناظر دیکھنے کی حد تک ہی محدود نہیں رہا۔

جنگلی حیات سے پیار کرنے والے کچھ لوگ ایسے بھی ہیں جنہوں نے گھر والوں کی مخالفت اور وسائل نہ ہونے کے باوجود شیر، اژدہے، مگرمچھ اور سانپ جیسے خطرناک جانوروں اور پالنے کے حوالے سے غیرروایتی جانوروں کو بڑی تعداد میں گھروں میں پالا ہوا ہے۔

یہ خطرناک اور منہگا شوق پالنے والے نوجوان نہ صرف اعلٰی تعلیم یافتہ ہیں بلکہ وہ جنگلی حیات کو تحفظ فراہم کرنے کے حوالے سے ہر ممکنہ سطح پر اپنا کردار ادا کر رہے ہیں۔ آئیے ان افراد سے ملیے جنھوں نے گھروں میں جنگل بسایا ہوا ہے۔
پاکستانی کیون رچرڈ سن
جنگلی حیات خصوصاً شیر جیسے جانوروں سے محبت کرنے والے افراد کے لیے کیون رچرڈ سن کا نام کسی تعارف کا محتاج نہیں۔ کھلے میدان میں جنگل کے ایک نہیں تین، تین، چار چار بادشاہوں کے مٹر گشت کرنا، اُن کے ساتھ سونا، کھیلنا اور آنکھوں میں آنکھیں ڈال کر دیکھنا رچرڈ سن کی وجہ شہرت ہے، لیکن شہرقائد میں بھی ایک نوجوان ایسا بھی ہے جسے پاکستانی کیون رچرڈ سن کہنا بے جا نہ ہوگا۔ جنگلی جانوروں سے محبت حَسن حُسین اور ان کے بھائی حمزہ حسین کی گھٹی میں بچپن سے پڑی ہوئی ہے۔ جنگلی جانوروں سے بے انتہا محبت کرتے ہیں اور یہی وجہ ہے کہ انہوں نے اپنے گھر میں افریقی نسل کے شیر پال رکھے ہیں، جب کہ اندرون سندھ واقع ان کے فارم ہائوس میں سفید شیر اور افریقی شیر بھی موجود ہیں۔ اپنے اس انوکھے مگر خطرناک شوق کے بارے میں حسن کا کہنا ہے: جنگلی جانوروں سے محبت کا عنصر تو بچپن ہی سے موجود تھا۔

اس شوق کو پورا کرنے کے لیے ہم نے میٹرک میں تحفے میں ملنے والے سونی پلے اسٹیشن کو فروخت کرکے مگرمچھ کا بچہ خریدا تھا جو ہمارا پہلا ریپٹائل (رینگنے والا جانور) تھا۔ اس حرکت پر گھر والوں نے بہت ڈانٹ ڈپٹ بھی کی تھی، لیکن وقت کے ساتھ ساتھ میرا یہ شوق بڑھتا گیا۔ اس کے بعد میں نے ایک کلاسیفائیڈ ویب سائٹ کے ذریعے ’رشین سینڈ‘ نسل کا سانپ خریدا جو زہریلا نہیں ہوتا۔ اس تمام عرصے میں مجھے گھر والوں کی شدید مخالفت کا سامنا بھی رہا، لیکن بعد میں گھر والوں نے بھی میرے پالتو اژدہوں کے لیے گھر کی چھت پر ایک کمرہ مخصوص کردیا۔ حسن کا کہنا ہے کہ اس شوق کی وجہ سے مجھے بہت سے لوگوں نے دھوکا بھی دیا۔ ایک لڑکے نے مجھے غیرزہریلا بتاکر انتہائی زہریلا ’وائپر‘ سانپ منہگے داموں فروخت کردیا تھا۔ اسی طرح جب میں نے پہلی بار اژدہے درآمد کیے تو ایک صاحب کی غفلت کی وجہ سے میرے لاکھوں روپے کے اژدہے کسٹم والوں نے پکڑ کر چڑیا گھر کے حوالے کردیے جن میں سے زیادہ تر مناسب دیکھ بھال نہ ہونے کی وجہ سے مرچکے ہیں۔

میں نے چند سال قبل خود امریکا جاکر باب کلیر (Bob Clare) (جنگلی حیات کے مشہور امریکی ماہر، اژدہوں کے حوالے سے گینیز ورلڈ ریکارڈ ہولڈر) سے ملاقات کی اور ان سے اژدہے خرید کر پاکستان درآمد کیے۔ حسن کا کہنا ہے کہ پاکستان میں ریپٹائل کو گھریلو جانوروں کے طور پر پالنے کا رجحان بہت کم ہے، اور اگر کوئی شوق کی بنا پر انہیں پالنا چاہے تو کچھ نوسرباز اُس کی لاعلمی کا فائدہ اٹھاتے ہوئے انتہائی سستے اور زہریلے سانپ ہزاروں، لاکھوں روپے میں فروخت کردیتے ہیں، شروع میں میرے ساتھ بھی اس طرح کی کچھ دھوکے بازیاں ہوچکی ہیں۔

حسن کے بھائی حمزہ حسین نے بتایا کہ ہم نے چند سال قبل امریکی ریاست اوکلوہاما سے 16مختلف نسلوں کے اژدہے درآمد کروائے تھے، جن میں جنوبی ایشیا کا سب سے بڑا اژدہا بھی شامل تھا، جس کا تعلق ہیٹ البینو ریٹی کیولیٹڈ (Het albino reticulated) نسل سے ہے، جس کی لمبائی 20 فٹ تھی۔ اس طرح پاکستان کا پہلا، دوسرا، چوتھا اور پانچواں بڑا اژدہا بھی ان دونوں بھائیوں کے پاس تھا۔ حسین کے پاس ہیٹ البینو ریٹی کیولیٹڈ، ٹائپ ٹو البینو سپر ٹائیگر ریٹی کیولیٹڈ، پرپل موٹلے ریٹی کیولیٹڈ، البینو برمیز، بال، فائر البینو ریٹک اور انڈین روک نسل کے اژدہے موجود ہیں، جو اب انہوں نے اندرون سندھ میں واقع اپنے فارم ہائوس میں رکھے ہوئے ہیں، جب کہ سمبا (گھر میں موجود شیر) کے علاوہ ایک شیر، شیرنی اور سفید شیر کے بچے بھی انہوں نے اپنے فارم میں رکھے ہوئے ہیں۔

ان کا کہنا ہے کہ شیر مجھے بچپن ہی سے بہت پسند تھا اور اسی شوق کے ہاتھوں میں نے شیر پالنا شروع کیا۔ اپنی خوںخواری کی بدولت جنگل کا بادشاہ کہلانے والے شیر کو گھر میں پالتو جانور بنا کر رکھنے والے حسن کا کہنا ہے کہ یہ کافی منہگا شوق ہے، کیوں کہ شیر کے بچے کی قیمت ہی لاکھوں روپے ہے اور اس کو گھر میں رکھنے کے لیے پرمٹ بھی ضروری ہے، جو محکمۂ جنگلی حیات کی جانب سے جاری کیا جاتا ہے، جس کی سالانہ فیس دس ہزار روپے ہے۔

شیر جیسے خطرناک جانور کو پالتو بناکر گھر میں رکھنے پر گھر والوں کے اعتراضات کے بارے میں اُن کا کہنا ہے کہ اس ضمن میں گھر والوں کی طرف سے تو کسی مخالفت کا سامنا نہیں کرنا پڑا، کیوں کہ گھر میں تقریباً سب لوگ ہی جنگلی جانوروں سے مانوس ہیں۔ شروع شروع میں محلے والوں کو کچھ اعتراضات تھے جواب نہیں ہیں۔ انہوں نے بتایا کہ شیر کو پالتو جانور کی حیثیت سے پالنے والے کچھ لوگ اُس کے دانت گھسوا دیتے ہیں، جو جنگل کے بادشاہ کے ساتھ زیادتی ہے، کیوں کہ شیر کی خوب صورتی اُس کے نوکیلے اور تیز دانتوں ہی میں ہے۔ دانت گھسوانے سے نہ صرف ان کا حُسن بلکہ قیمت بھی کم ہوجاتی ہے۔ زیادہ تر لوگ صرف شیر کے ناخن نکلوا دیتے ہیں، کیوں کہ اس کے پنجے کی گرفت بہت مضبوط ہوتی ہے اور وہ حملہ کرنے کے لیے سب سے پہلے اپنا پنجہ ہی استعمال کرتا ہے۔

انہوں نے شیر کی دیکھ بھال کے لیے ایک مستقل ملازم بھی رکھا ہوا ہے، جس کا نام نذیر ہے۔ نذیر شروع سے ہی شیروں کی دیکھ بھال کا کام کرتا رہا ہے۔ سمبا نذیر سے بھی حسن کی طرح مانوس ہے، اٹھارہ سالہ نذیر چوبیس گھنٹے سمبا کے ساتھ ہی رہتا ہے۔ شیر کی درندہ صفت فطرت کے بارے میں حمزہ حسین کا کہنا ہے کہ ’یہ بات حقیقت ہے شیر کی فطرت میں حملہ کرنا ہے، لیکن میں سمبا کو ایک درندہ نہیں اپنا چھوٹا بھائی ہی سمجھتا ہوں اور ایک بات اور بتائوں کہ یہ صرف مجھ سے ہی نہیں میرے گھر والوں سے بھی اس حد تک مانوس ہے کہ ہمیں لگتا ہی نہیں ہے کہ یہ شیر ہے۔ یہ گھر میں سب سے زیادہ میری والدہ اور حسن سے مانوس ہے۔ جیسا کہ آپ نے خود اپنی آنکھوں سے دیکھا کہ یہ حسن کے ساتھ کس طرح کھیل رہا ہے، کبھی اس کے سر کو اپنے منہ میں رکھ رہا، کبھی اس کے اوپر لیٹ رہا ہے، اور حسن کو بھی اس سے بے انتہا محبت ہے، یہ دن میں کئی کئی گھنٹے اس کے ساتھ رہتا ہے، یہ سارا دن کُھلا گھومتا ہے صرف رات میں ہم اسے زنجیر سے باندھ دیتے ہیں۔ شیر کو گھر سے باہر نکالنے کے حوالے سے ان کا کہنا ہے کہ ڈاکٹر کے پاس یا گھر سے باہر لے جانے کے لیے پہلے ہمیں محکمۂ جنگلی حیات سے ایک این او سی حاصل کرنا پڑتا ہے، جو ہمیں فی دن کے حساب سے این او سی جاری کرتے ہیں۔

جنید رفیق
اژدہے، مگرمچھ اور سانپ جیسے ریپٹائل کو پالتو جانور کے طور پر پالنے والے جنید کی عمر تو گو کہ اتنی زیادہ نہیں لیکن ان کے حوصلے بہت بلند ہیں۔ جسم کے مختلف حصوں پر سانپ اور مگرمچھ کے کاٹنے کے نشانات لیے جنید عرف جمی کو دیکھ کر پہلی نظر میں تو یہ بات مبالغہ لگتی ہے کہ اتنا دھان پان سا نوجوان آٹھ، نو فٹ لمبے اژدہوں کی دیکھ بھال کرتا ہوگا۔ غیرملکی ٹی وی چینلز پر جانوروں پر بننے والی دستاویزی فلموں کو دیکھ کر جنید کو 16سال کی عمر میں ہی ریپٹائل سے ایک طرح کا عشق ہوگیا تھا۔ میٹرک میں انہوں نے پہلا سانپ خریدا، جس پر گھر والوں سے مار بھی کھانی پڑی۔

اس حوالے سے جنید کا کہنا ہے کہ میں اپنے والدین کا اکلوتا لڑکا ہوں اور اسی وجہ سے گھر والے میرے اس شوق کے سخت مخالف ہیں، لیکن اُن کی تمام تر مخالفت کے باوجود میں خود کو ِان (اژدہے، سانپ، مگر مچھ) سے دور نہیں کر پاتا۔ اپنے اس شوق کو برقرار رکھنے کے لیے مجھے سخت محنت کرنا پڑتی ہے، میں تعلیم کے معاملے میں والدین کو کسی قسم کی شکایت کا موقع نہیں دیتا۔ اس نے اپنا ہاتھ دکھایا جس پر تقریباً پانچ چھے انچ کے دو لمبے نشانات بنے ہوئے تھے۔ یہ نشانات ایک پالتو مگرمچھ سے محبت کی یادگار ہیں، جس نے اپنی فطری حیوانی جبلت سے مجبور ہوکر اپنے ہی رکھوالے کے ہاتھ کا گوشت ادھیڑ دیا تھا۔

جنید کے ہاتھوں پر کچھ اور زخموں کے نشانات بھی موجود ہیں، جو ان کے پالتو ’ریٹ اسنیک‘ کے کاٹنے سے لگے ہیں۔ جنید کا کہنا ہے کہ ریٹ اسنیک ایک خوب صورت اور غیرزہریلا سانپ ہے، لیکن یہ کاٹنے میں ایک لمحے کی تاخیر نہیں کرتا۔ اس کے کاٹنے سے بلیڈ کی طرح کٹ لگنے جیسی تکلیف ہوتی ہے۔ جنید کے پاس اس وقت مگرمچھ کا بچہ، ریٹ اسنیک اور اژدہے موجود ہیں۔ جنید نے بتایا کہ پاکستان میں جنگلی حیات خصوصاً ریپٹائلز پر بالکل بھی کام نہیں ہورہا۔ ان کا مستقبل میں سانپ اور اژدہوں پر تحقیقی کام کرنے کا ارادہ ہے۔ ان کی غذا کے حوالے سے جنید نے بتایا کہ ایک بڑے اژدہے کے لیے ہفتے میں ایک بڑا خرگوش یا مرغی کافی ہوتی ہے۔ یہ اپنی غذا (مرغی، خرگوش، چوہے) کو جکڑ کر سانس روک دیتا ہے اور پھر اسے چبائے بغیر ثابت نگل جاتا ہے۔

سفید چوہے اژدہے کی مرغوب غذا ہیں، میں انہیں یہ بھی کھلاتا رہتا ہوں۔ جنید کا کہنا ہے کہ میں نے اس کام کو شوق کی حد تک ہی رکھا اور مستقبل میں بھی شوق کو کاروبار بنانے کا کوئی ارادہ نہیں ہے۔ تاہم اگر کوئی شخص گھر میں پالنے کی غرض سے اژدہا خریدنے کا خواہش مند ہو تو میں قیمت سے زیادہ اس بات پر توجہ دیتا ہوں کہ آیا وہ اس کی اچھی طرح دیکھ بھال کر بھی سکے گا یا نہیں، سو فی صد مطمئن ہونے کے بعد ہی اژدہا یا اس کا بچہ کسی کے حوالے کرتا ہوں۔ انہوں نے بتایا کہ میں اژدہوں اور جنگلی حیات کے تحفظ کا شعور اُجاگر کرنے کے لیے تعلیمی اداروں میں بلامعاوضہ ورکشاپ کرتا ہوں۔ کچھ نجی ٹی وی چینلز اپنے مارننگ شوز میں اژدہے لے جانے کے لیے بھی مجھ سے رابطہ کرتے ہیں۔

اژدہوں کی افزائش نسل کے حوالے سے جنید کا کہنا ہے کہ ملاپ کے تین چار ماہ بعد مادہ انڈے دیتی ہے، جن کی تعداد سو تک بھی ہوسکتی ہے۔ انڈوں سے بچے نکلنے میں دو ماہ کا عرصہ لگتا ہے۔ جب مادہ کھانا کم کر دے اور اس کی کھال اترنے لگے تو ہم سمجھ جاتے ہیں کہ وہ حاملہ ہے اور پھر الٹراساؤنڈ کے بعد اس کی تصدیق کر لیتے ہیں۔

اس وقت مادہ کافی چڑچڑی ہوجاتی ہے، لہٰذا ہم اسے ہاتھ میں پکڑنے میں کافی احتیاط کرتے ہیں۔ جنگلی جانور پالنے والے دیگر افراد کی طرح جنید کا بھی یہی کہنا ہے کہ حکومتی سطح پر جنگلی جانوروں اور ریپٹائل کے حقوق اور ان کے بارے میں شعور اُجاگر کرنے کے لیے حکومتی اقدامات ناکافی ہیں۔ اس شوق میں وہ حسن حسین (جن کا تذکرہ اوپر کیا گیا ہے) کو اپنا آئیڈیل قرار دیتے ہیں اور اژدہوں سے متعلق کسی بھی قسم کی معلومات کے لیے وہ حسن ہی سے رابطہ کرتے ہیں۔ لوگوں کو اژدہوں کے بارے میں آگاہی فراہم کرنے کے لیے جنید رفیق نے دو سال قبل کراچی چڑیا گھر کو ساڑھے آٹھ فٹ کے دو اژدہے بھی تحفتاً دیے، جس کے اعتراف میں کراچی چڑیا گھر کے ریپٹائل ہاؤس میں ان کے نام کا تہنیتی بورڈ بھی لگایا گیا ہے۔

٭راحیل بگل لو
شیر اور اژدہے جیسے جنگلی جانوروں کو پالنے میں میمن کمیونٹی سے تعلق رکھنے والے راحیل بگل لو بھی پیش پیش ہیں، انہوں نے اپنے گھر میں اژدہے اور شیر کا بچہ پال رکھا ہے۔ ساڑھے آٹھ ماہ کے سلطان (شیر کے بچے کا نام) کی دیکھ بھال راحیل ایک بالکل چھوٹے بچے کی طرح کرتے ہیں۔ اُن کا کہنا ہے کہ شیر ہو یا بکری کسی بھی جانور کو خود سے مانوس کرنے کے لیے وقت دینا پڑتا ہے، یہی وجہ ہے کہ میں کاروباری مصروفیات کے با وجود دن میں دو تین گھنٹے ان کے ساتھ گزارتا ہوں۔ سلطان کو میں دو ماہ کی عمر سے پال رہا ہوں۔ اور یہ میرے لیے گھر کے ایک فرد کی طرح ہی ہے۔ راحیل سلطان کے باقاعدہ چیک اپ اور ویکسی نیشن کے ساتھ ساتھ صفائی ستھرائی کا بھی بہت خیال رکھتے ہیں۔ اور اس کام کے لیے انہوں بھی ایک کُل وقتی ملازم رکھا ہوا ہے، جب کہ گھر میں موجود بچے بڑے، محلے کے بچے سب کے لیے ہی سلطان حقیقت میں سلطان ہے اور راحیل کی طرف سے محلے والے بچوں کے لیے کوئی روک ٹوک نہیں ہے، وہ جب چاہیں ان کے گھر پر آکر سلطان سے کھیل لیتے ہیں، لیکن وہ یہ سب اپنی نگرانی میں ہی کرواتے ہیں۔
شیر کے کھانے پینے کے اخراجات کے حوالے سے اُن کا کہنا ہے کہ ایک بالغ شیر روزانہ تقریباً سات سے آٹھ کلو بچھیا کا گوشت کھاتا ہے، جب کہ شیر کا بچہ دن میں تقریباً تین کلو بچھیا کا گوشت کھاتا ہے۔ عمر کے ساتھ ساتھ ان کی خوراک بھی بڑھتی جاتی ہے۔ ویکسی نیشن کے حوالے سے راحیل کا کہنا ہے کہ شیر کے بچوں کی پہلی ویکسی نیشن ڈھائی ماہ، دوسری چھے ماہ اور تیسری ڈیڑھ سال کی عمر میں ہوتی ہے اور آہستہ آہستہ ویکسی نیشن کا دورانیہ بھی بڑھتا رہتا ہے۔

٭مگرمچھ کا شیدائی عبدالرحمٰن
عبدالرحمٰن بھی ریپٹائل سے محبت کرتے ہیں، اور اس شوق کی نشانی ان کے گھٹنے پر موجود مگرمچھ کے کاٹنے کا نشان ہے۔ اُن کا کہنا ہے کہ میں نے غلطی سے مگرمچھ کی دم پکڑ لی تھی، جس پر اس نے پلٹ کر مجھے کاٹ لیا۔ عبدالرحمٰن کے گھر والے بھی کچھ عرصے قبل تک اُن کے اس شوق کے مخالف تھے، لیکن ایک بار اُن کی والدہ کو کسی سانپ نے کاٹ لیا اور انہوں نے دستاویزی فلموں میں بتائی گئی ہدایت کے مطابق اپنی والدہ کو فوری طبی امداد دی۔ اس واقعے کے بعد عبدالرحمٰن کو ریپٹائل گھر میں رکھنے کی اجازت مل گئی ہے۔ لیکن اس ’’اجازت‘‘ کی حدود گھر کی چھت پر بنے کمرے تک ہے۔ یہ اس وقت جنگلی جانوروں (چلنے اور رینگنے والے) کے تحفظ کے لیے ایک این جی او بنانے کی تگ و دو کر رہے ہیں۔ ان ریپٹائلز کی خوراک کے بارے میں عبدالرحمٰن کا کہنا ہے کہ میں مگرمچھ کو مرغی، خرگوش اور گائے کا گوشت کھلاتا ہوں۔

٭جنگلی جانوروں کو گھروں میں رکھنے کے لیے لائسنس کے حصول کا طریقۂ کار
گھروں میں خطرناک جانوروں کو پالنے کے حوالے سے محکمۂ جنگلی حیات سندھ کے اعلیٰ افسر کا کہنا ہے کہ جنگلی جانوروں (شیر، اژدہے، مگرمچھ، سانپ) کو گھر میں رکھنے کے لیے وائلڈلائف کا لائسنس/پرمٹ لینا لازمی ہے۔ اگر ان کے بغیر کسی نے غیرقانونی طور پر سانپ، اژدہے، مگرمچھ، شیر یا اس طرح کے خطرناک جانور پال رکھے ہوں تو ہمارا محکمہ اطلاع ملنے پر فوراً کارروائی کرکے انہیں ضبط کرلیتا ہے۔ ضبط کیے جانے والا جانور اگر جنگلی ہے تو اسے جنگل میں چھوڑ دیا جاتا ہے یا پھر چڑیا گھر کے حوالے کردیا جاتا ہے۔ اگر کوئی جانور یا ریپٹائل (اژدہے، سانپ وغیرہ) باہر سے درآمد کروا رہا ہے تو اس کے لیے قانون الگ ہے اور اس طرح کے مقامی جانوروں کے لیے قانون الگ ہے۔ باہر سے آنے والے تمام جانور وہاں کی حکومت کے تمام قانونی تقاضے پورے کرکے آتے ہیں، تاہم انہیں پاکستان میں درآمد کرنے سے قبل ایک این او سی لینا پڑتا ہے۔ کچھ لوگ لاعلمی میں یا جان بوجھ کر این او سی حاصل کیے بنا یہ جانور منگوالیتے ہیں، جو ہوائی اڈے اور بندرگاہ پر پکڑے جاتے ہیں۔

ہمارا محکمہ جانوروں کی سفری دستاویزات اور طبی رپورٹس کی جانچ پڑتال کرنے کے بعد مالک پر معمولی جرمانہ عاید کرکے جانور اس کے حوالے کردیتا ہے۔ جنگلی جانوروں اور ریپٹائلز کے پرمٹ اور لائسنس کے حصول میں ہونے والی درپیش مشکلات کے حوالے سے اُن کا کہنا ہے،’میں یہ نہیں کہتا کہ ہمارے محکمے میں کرپشن نہ ہونے کے برابر ہے، کچھ لوگ یقیناً اپنے مفادات کو بھی مدِنظر رکھتے ہیں۔ تاہم ہماری کوشش یہی ہوتی ہے کہ اگر کوئی اپنے شوق یا کاروبار کے لیے لائسنس لینا چا رہا ہے تو وہ اُسے جلدازجلد فراہم کردیا جائے۔‘

لائسنس حاصل کرنے کے طریقۂ کار کے بارے میں اُن کا کہنا ہے کہ کوئی بھی لائسنس جاری کرنے سے پہلے ہم اُس جگہ کا معائنہ کرتے ہیں جہاں اس جانور یا ریپٹائل کو رکھا جائے گا۔ معائنے میں اُس جانور کی ممکنہ رہائش کے محل وقوع، ہوا کی آمدورفت اور اس نوعیت کی اہم باتوں کو مدنظر رکھا جاتا ہے۔ جانور کی رہائش اور اُس کے کھانے پینے کے حوالے سے مطمئن ہونے کے بعد محکمہ جنگلی حیات کی جانب سے لائسنس جاری کردیا جاتا ہے، جس کی فیس دس ہزار روپے سالانہ ہے۔ تاہم خریدوفروخت کرنے کے لیے ٹریڈ لائسنس جاری کیا جاتا ہے۔

٭مگرمچھوں سے متعلق چند توہمات اور حقائق
مگرمچھوں سے منسوب ایک کہاوت ’مگر مچھ کے آنسو بہانا‘ ہم سب کو اچھی طرح یاد ہے۔ تاہم یہ سمجھنا درست نہیں کہ انسانوں کو کھاتے ہوئے مگرمچھ کے آنسو اپنے شکار انسان کی موت پر دکھ میں بہتے ہیں۔ یہ بات حقیقت ہے کہ کھاتے ہوئے مگرمچھ کے آنسو بہتے ہیں لیکن اس کا سبب کسی قسم کا تاسف ہرگز نہیں۔ کھاتے وقت مگرمچھ کی آنکھیں پوری طرح کُھل کر پھول جاتی ہیں، ہوا عضلات میں پیدا ہونے والی خالی جگہ سے گزر کر آنسوؤں کے غدود پر دباؤ ڈالتی ہے جس کا نتیجہ مگرمچھ کے مصنوعی آنسو کی شکل میں سامنے آتا ہے۔

نرم اور پائے دار ہونے کی وجہ سے مگرمچھ کی کھال کی قیمت 15ہزار ڈالر(15لاکھ پاکستانی روپے) تک ہوتی ہے۔ کچھ قبائلی معاشروں میں مگرمچھ کی کھال کو بلند مرتبے کا نشان سمجھا جاتا ہے۔ نہ صرف اس جانور کی کھال بل کہ ہڈیوں کو بھی تیر، بھالے یہاں تک کہ گولیاں بنانے میں بھی استعمال کیا جاتا ہے۔

مگرمچھ کی آنکھوں پر چمک دار خلیوں کی ایک تہہ چڑھی ہوتی ہے، جس کی بدولت اندھیرے میں اُس کی آنکھیں دور ہی سے چمکتی دکھائی دیتی ہیں۔ مگرمچھ کے شکار کے لیے برازیل کے شکاری انوکھا طریقہ اختیار کرتے ہوئے دور سے مگرمچھ کی آنکھوں میں کوئی نوک دار چیز گھونپ دیتے ہیں اور پھر اسے کشتی پر لاد کر زندہ مگرمچھ کی کھال اُتار لیتے ہیں۔

کئی مرتبہ مگرمچھ دریا کے کنارے منہ کھول کر لیٹے رہتے ہیں۔ یہ اُن کا جارح انداز نہیں بل کہ خود کر گرمی سے بچانے کا ایک طریقہ ہے۔ اس طرح مگرمچھ منہ سے پسینہ خارج کرتے ہیں۔

اکثر لوگ گھڑیال کو بھی مگر مچھ سمجھتے ہیں، دونوں الگ جانور ہیں۔ مگرمچھ کے نچلے جبڑے پر منہ بند ہونے کے بعد بھی چوتھا دانت واضح دکھائی دیتا ہے۔ مگرمچھ منہ میں سالٹ گلینڈ ہونے کی وجہ سے سمندری پانی میں کھڑا رہ سکتا ہے، جب کہ گھڑیال میں یہ صلاحیت نہیں ہوتی۔

مگرمچھ کے 99 فی صد بچے پیدائش کے پہلے سال ہی بڑی مچھلیوں، چھپکلیوں اور بڑے مگرمچھوں کی خوراک بن جاتے ہیں۔ مگرمچھ اپنی طاقت ور دم کی بدولت 40کلومیٹر فی گھنٹہ کی رفتار سے تیراکی اور پانی میں دو سے تین گھنٹے رہ سکتا ہے۔

دنیا کا پہلا مگرمچھ 240 ملین سال قبل ظاہر ہوا تھا۔ اس دور میں ڈائنو سارز بھی کرہ ارض پر موجود تھے۔

٭سانپوں سے متعلق توہمات اور حقائق
سانپ کا ذکر کسی بھی طرح دل چسپی سے خالی نہیں۔ سانپ کے تذکرے پر ہمارے اندر تجسس جاگ اٹھتا ہے، جب کہ بعض لوگ اس کے نام سے ہی خوف زدہ ہوجاتے ہیں۔ یہ سب انہی قصّوں اور کہانیوں کی وجہ سے ہے، جو سانپوں کے بارے میں عام ہیں۔ خصوصاً ہندو مت میں سانپ سے متعلق تصورات اور عقائد کا اثر نمایاں ہے۔ سانپوں سے جُڑی اساطیر کی اثر انگیزی کا انکار نہیں کیا جاسکتا۔ ناگ کے قتل کا انتقام لینے کے لیے ناگن کا قاتل کا تعاقب کرنا، انسانی روپ دھار لینے کی صلاحیت، سانپ کی مخصوص قسم کا نایاب اور قیمتی پتھر کی حفاظت کرنا اور طرح طرح کے افسانے، باتیں۔ اس کے ساتھ سانپ کے زہر اور ہر سانپ کے زہریلے ہونے سے متعلق بھی کئی باتیں کہی جاتی ہیں۔

بعض کہتے ہیں کہ ہر سانپ زہریلا نہیں ہوتا اور کچھ سانپ ایسے ہیں جن کے راستے سے ہٹ جانا ہی بہتر ہوتا ہے۔ ماہرین جنگلی حیات اور محققین کہتے ہیں کہ زیادہ تر سانپ بے ضرر اور انسانوں کا سامنا کرنے سے کتراتے ہیں۔ دنیا بھر میں سانپوں کی تقریباً 2,800 اقسام پائی جاتی ہیں، لیکن اِن میں سے 280 نسل کے سانپ ہی زہریلے ہوتے ہیں۔ کہتے ہیں کہ ہر سال تقریباً 25 لاکھ افراد زہریلے سانپوں کا نشانہ بنتے ہیں، جن میں سے ایک لاکھ موت کے منہ میں چلے جاتے ہیں۔

زہریلے سانپوں میں سے بعض کا زہر نہایت سریع اُلاثر ہوتا ہے اور لمحوں میں اپنے شکار کو موت کے منہ میں دھکیل دیتا ہے، جب کہ سانپوں کی بعض اقسام اپنے راستے میں آنے والے کو ڈَسنے کے بجائے خود راہِ فرار اختیار کرنے کو ترجیح دیتی ہیں۔ اس بات کا دارومدار ماحول پر ہوتا ہے۔ سمندری سانپ کبھی نہیں کاٹتے، لیکن اگر کسی کو کاٹ لیں تو وہ اپنی جان سے جاسکتا ہے۔

ڈسنے اور زہر کے اثر کرنے کی رفتار انتہائی سست ہونے کی وجہ سے سمندری سانپوں کو شوقین افراد پالتے بھی ہیں۔ کئی ملکوں میں سانپ کے گوشت کو غذا کے طور پر استعمال کیا جاتا ہے۔ زہریلے سانپوں میں ’’سنگ چور‘‘ اور ’’کوبرا‘‘ کے بعد براعظم افریقہ میں پائے جانے والے ’’مامبا‘‘ سانپ کا نمبر آتا ہے۔ عام طور پر یہ سانپ خطرے کی بُو سونگھتے ہی فرار ہونے کی کوشش کرتا ہے، لیکن اپنے بچاؤ کے لیے ڈسنے سے گریز نہیں کرتا۔

سریع الحرکت ہونے کی وجہ سے ’’مامبا‘‘ سانپ درختوں پر بسیرا کرنے والے مینڈک، پرندوں اور دیگر حشرات کو اپنی غذا بناتے ہیں۔ یہ لمحوں میں ادھر سے ادھر ہوجاتا ہے اور اپنے شکار تک پہنچنے میں بہت تیزی دکھاتا ہے۔ زیادہ تر سپیرے کوبرا (شیش ناگ) کو اپنے ساتھ رکھتے ہیں۔ حیرت انگیز بات یہ ہے کہ سُننے کی صلاحیت سے محروم کوبرا بین کی آواز سن کر جھومنے لگتا ہے۔ اس بارے میں ماہرین کا کہنا ہے کہ کوبرا کے جھومنے کی وجہ بین کی آواز نہیں بل کہ بین بجانے والے کی حرکات و سکنات ہوتی ہیں۔

٭سانپ کے زہر کی اثرپذیری
مامبا، کوبرا اور سمندری سانپوں کا زہر دوسرے سانپوں کی نسبت زیادہ خطرناک ہوتا ہے، یہ براہ راست انسان کے اعصابی نظام کو متاثر کرتا ہے اور متاثرہ شخص تھوڑی ہی دیر میں ہلاک ہوجاتا ہے۔

کچھ سانپوں کا زہر جسم کے سرخ خلیات کو تباہ کر دیتا ہے، جس سے جسم کے خلیے گلنا شروع ہو جاتے ہیں۔ عالمی ادارۂ صحت کے اندازے کے مطابق ہر سال سانپوں کے ڈسے ہوئے تین لاکھ سے زاید افراد کی جان بچانے کے لیے ان کے جسم کے متاثرہ اعضا کاٹنا پڑتے ہیں۔

٭اژدہوں سے متعلق دل چسپ حقائق
اژدہے کا شمار بڑے سانپوں میں ہوتا ہے۔ سانپوں کی دیگر اقسام کے برعکس یہ زہریلے نہیں ہوتے۔

یہ ایشیا اور افریقہ کے گرم علاقوں میں رہتے ہیں۔ یہ بارانی جنگلات، بڑے میدانوں اور صحراؤں میں بھی پائے جاتے ہیں۔

اژدہے اُس وقت تک انسانوں پر حملہ نہیں کرتے جب تک انہیں مشتعل نہ کیا جائے۔ اژدہے میں زہر نہیں ہوتا، یہ اپنے شکار کو اپنے عضلات سے جکڑ کر اس کا سانس روک دیتا ہے۔ اژدہا اپنے شکار کو کاٹے بنا ثابت نگلتا ہے۔ اس کا معدہ کھال اور پروں کو چھوڑ کر سب کچھ ہضم کرلیتا ہے۔ پر اور کھال فضلے کے ذریعے خارج ہوجاتی ہے۔ اژدہا اپنے شکار کو مکمل طور پر ہضم کرنے میں بہت وقت لیتا ہے، اگر شکار بڑا ہے تو اس کا معدہ ہفتوں یا مہینوں میں اسے ہضم کرتا ہے، یہی وجہ ہے کہ اژدہے بہت کم کھاتے ہیں۔

اژدہے پانی میں تیرنے کی بہترین صلاحیت رکھتے ہیں۔

اژدہے عموماً اپنا مسکن ایسی جگہ پر بناتے ہیں، جہاں کا رنگ اُن کے جسم کے رنگ سے ملتا جلتا ہو۔

خوب صورت ہونے کی وجہ سے اژدہے کی کھال کو بڑے پیمانے پر فیشن انڈسٹری میں استعمال کیا جاتا ہے۔ پینٹ، جوتے، واسکٹ بنانے کے لیے انہیں بے دردی سے مارا جا رہا ہے۔

اژدہوں میں حرارت کو محسوس کرنے والے اعضا ہوتے ہیں، جو اسے شکار کی جگہ ڈھونڈنے میں مدد دیتے ہیں۔
اژدہا ٹھنڈے خون والا جان دار ہے لیکن یہ دھوپ کے ذریعے اپنے جسم کا درجۂ حرارت بڑھانے کی صلاحیت رکھتے ہیں۔ ’ریٹی کیولیٹڈ‘ نسل کے اژدہوں کو سب سے لمبی نسل جانا جاتا ہے۔ اس نسل کے اژدہوں کی لمبائی 30فٹ تک پہنچ سکتی ہے۔ ہموار سطح پر اژدہے 1میل فی گھنٹہ کی رفتار سے رینگ سکتے ہیں۔

موجود ہیں، جو ان کے پالتو ’ریٹ اسنیک‘ کے کاٹنے سے لگے ہیں۔ جنید کا کہنا ہے کہ ریٹ اسنیک ایک خوب صورت اور غیرزہریلا سانپ ہے، لیکن یہ کاٹنے میں ایک لمحے کی تاخیر نہیں کرتا۔ اس کے کاٹنے سے بلیڈ کی طرح کٹ لگنے جیسی تکلیف ہوتی ہے۔ جنید کے پاس اس وقت مگرمچھ کا بچہ، ریٹ اسنیک اور اژدہے موجود ہیں۔ جنید نے بتایا کہ پاکستان میں جنگلی حیات خصوصاً ریپٹائلز پر بالکل بھی کام نہیں ہورہا۔ ان کا مستقبل میں سانپ اور اژدہوں پر تحقیقی کام کرنے کا ارادہ ہے۔ ان کی غذا کے حوالے سے جنید نے بتایا کہ ایک بڑے اژدہے کے لیے ہفتے میں ایک بڑا خرگوش یا مرغی کافی ہوتی ہے۔ یہ اپنی غذا (مرغی، خرگوش، چوہے) کو جکڑ کر سانس روک دیتا ہے اور پھر اسے چبائے بغیر ثابت نگل جاتا ہے۔

سفید چوہے اژدہے کی مرغوب غذا ہیں، میں انہیں یہ بھی کھلاتا رہتا ہوں۔ جنید کا کہنا ہے کہ میں نے اس کام کو شوق کی حد تک ہی رکھا اور مستقبل میں بھی شوق کو کاروبار بنانے کا کوئی ارادہ نہیں ہے۔ تاہم اگر کوئی شخص گھر میں پالنے کی غرض سے اژدہا خریدنے کا خواہش مند ہو تو میں قیمت سے زیادہ اس بات پر توجہ دیتا ہوں کہ آیا وہ اس کی اچھی طرح دیکھ بھال کر بھی سکے گا یا نہیں، سو فی صد مطمئن ہونے کے بعد ہی اژدہا یا اس کا بچہ کسی کے حوالے کرتا ہوں۔ انہوں نے بتایا کہ میں اژدہوں اور جنگلی حیات کے تحفظ کا شعور اُجاگر کرنے کے لیے تعلیمی اداروں میں بلامعاوضہ ورکشاپ کرتا ہوں۔ کچھ نجی ٹی وی چینلز اپنے مارننگ شوز میں اژدہے لے جانے کے لیے بھی مجھ سے رابطہ کرتے ہیں۔

اژدہوں کی افزائش نسل کے حوالے سے جنید کا کہنا ہے کہ ملاپ کے تین چار ماہ بعد مادہ انڈے دیتی ہے، جن کی تعداد سو تک بھی ہوسکتی ہے۔ انڈوں سے بچے نکلنے میں دو ماہ کا عرصہ لگتا ہے۔ جب مادہ کھانا کم کر دے اور اس کی کھال اترنے لگے تو ہم سمجھ جاتے ہیں کہ وہ حاملہ ہے اور پھر الٹراساؤنڈ کے بعد اس کی تصدیق کر لیتے ہیں۔

اس وقت مادہ کافی چڑچڑی ہوجاتی ہے، لہٰذا ہم اسے ہاتھ میں پکڑنے میں کافی احتیاط کرتے ہیں۔ جنگلی جانور پالنے والے دیگر افراد کی طرح جنید کا بھی یہی کہنا ہے کہ حکومتی سطح پر جنگلی جانوروں اور ریپٹائل کے حقوق اور ان کے بارے میں شعور اُجاگر کرنے کے لیے حکومتی اقدامات ناکافی ہیں۔ اس شوق میں وہ حسن حسین (جن کا تذکرہ اوپر کیا گیا ہے) کو اپنا آئیڈیل قرار دیتے ہیں اور اژدہوں سے متعلق کسی بھی قسم کی معلومات کے لیے وہ حسن ہی سے رابطہ کرتے ہیں۔ لوگوں کو اژدہوں کے بارے میں آگاہی فراہم کرنے کے لیے جنید رفیق نے دو سال قبل کراچی چڑیا گھر کو ساڑھے آٹھ فٹ کے دو اژدہے بھی تحفتاً دیے، جس کے اعتراف میں کراچی چڑیا گھر کے ریپٹائل ہاؤس میں ان کے نام کا تہنیتی بورڈ بھی لگایا گیا ہے۔

راحیل بگل لو
شیر اور اژدہے جیسے جنگلی جانوروں کو پالنے میں میمن کمیونٹی سے تعلق رکھنے والے راحیل بگل لو بھی پیش پیش ہیں، انہوں نے اپنے گھر میں اژدہے اور شیر کا بچہ پال رکھا ہے۔ ساڑھے آٹھ ماہ کے سلطان (شیر کے بچے کا نام) کی دیکھ بھال راحیل ایک بالکل چھوٹے بچے کی طرح کرتے ہیں۔ اُن کا کہنا ہے کہ شیر ہو یا بکری کسی بھی جانور کو خود سے مانوس کرنے کے لیے وقت دینا پڑتا ہے، یہی وجہ ہے کہ میں کاروباری مصروفیات کے با وجود دن میں دو تین گھنٹے ان کے ساتھ گزارتا ہوں۔ سلطان کو میں دو ماہ کی عمر سے پال رہا ہوں۔ اور یہ میرے لیے گھر کے ایک فرد کی طرح ہی ہے۔ راحیل سلطان کے باقاعدہ چیک اپ اور ویکسی نیشن کے ساتھ ساتھ صفائی ستھرائی کا بھی بہت خیال رکھتے ہیں۔ اور اس کام کے لیے انہوں بھی ایک کُل وقتی ملازم رکھا ہوا ہے، جب کہ گھر میں موجود بچے بڑے، محلے کے بچے سب کے لیے ہی سلطان حقیقت میں سلطان ہے اور راحیل کی طرف سے محلے والے بچوں کے لیے کوئی روک ٹوک نہیں ہے، وہ جب چاہیں ان کے گھر پر آکر سلطان سے کھیل لیتے ہیں، لیکن وہ یہ سب اپنی نگرانی میں ہی کرواتے ہیں۔

شیر کے کھانے پینے کے اخراجات کے حوالے سے اُن کا کہنا ہے کہ ایک بالغ شیر روزانہ تقریباً سات سے آٹھ کلو بچھیا کا گوشت کھاتا ہے، جب کہ شیر کا بچہ دن میں تقریباً تین کلو بچھیا کا گوشت کھاتا ہے۔ عمر کے ساتھ ساتھ ان کی خوراک بھی بڑھتی جاتی ہے۔ ویکسی نیشن کے حوالے سے راحیل کا کہنا ہے کہ شیر کے بچوں کی پہلی ویکسی نیشن ڈھائی ماہ، دوسری چھے ماہ اور تیسری ڈیڑھ سال کی عمر میں ہوتی ہے اور آہستہ آہستہ ویکسی نیشن کا دورانیہ بھی بڑھتا رہتا ہے۔
مگرمچھ کا شیدائی عبدالرحمٰن
عبدالرحمٰن بھی ریپٹائل سے محبت کرتے ہیں، اور اس شوق کی نشانی ان کے گھٹنے پر موجود مگرمچھ کے کاٹنے کا نشان ہے۔ اُن کا کہنا ہے کہ میں نے غلطی سے مگرمچھ کی دم پکڑ لی تھی، جس پر اس نے پلٹ کر مجھے کاٹ لیا۔ عبدالرحمٰن کے گھر والے بھی کچھ عرصے قبل تک اُن کے اس شوق کے مخالف تھے، لیکن ایک بار اُن کی والدہ کو کسی سانپ نے کاٹ لیا اور انہوں نے دستاویزی فلموں میں بتائی گئی ہدایت کے مطابق اپنی والدہ کو فوری طبی امداد دی۔ اس واقعے کے بعد عبدالرحمٰن کو ریپٹائل گھر میں رکھنے کی اجازت مل گئی ہے۔ لیکن اس ’’اجازت‘‘ کی حدود گھر کی چھت پر بنے کمرے تک ہے۔ یہ اس وقت جنگلی جانوروں (چلنے اور رینگنے والے) کے تحفظ کے لیے ایک این جی او بنانے کی تگ و دو کر رہے ہیں۔ ان ریپٹائلز کی خوراک کے بارے میں عبدالرحمٰن کا کہنا ہے کہ میں مگرمچھ کو مرغی، خرگوش اور گائے کا گوشت کھلاتا ہوں۔
|کیلیفورنیا: خلاء میں پہلا لگژری ہوٹل 2021ء میں مسافروں کو خوش آمدید کہنے کے لیے دستیاب ہوگا جہاں سے ایک دن میں 16 بار طلوع و غروب آفتاب کے مناظر دیکھے جاسکیں گے۔

بین الاقوامی خبر رساں ایجنسی کے مطابق دنیا کا پہلا لگژری خلائی ہوٹل ’اُو رَو را اسٹیشن‘  زمین کی سطح سے 200 میل اوپر مدار پر موجود ہو گا۔ اس ہوٹل میں جدید سہولیات سے لیس دو سویٹس دستیاب ہوں گے۔ یہ خلائی ہوٹل امریکی ٹیکنالوجی ’اوریو اسپین‘ کی معاونت سے تیار کیا جا رہا ہے جو 2021ء میں مکمل ہو جائے گا۔

کیلی فورنیا میں پریس کانفرنس سے کرتے ہوئے خلائی تحقیق کرنے والی کمپنی ’اوریون اسپین‘ کے حکام کا کہنا تھا کہ 12 دنوں پر محیط خلاء کے دورے کے دوران مسافر جس پہلے لگژری ہوٹل میں قیام کریں گے وہ زمین کی سطح سے 200 میل اوپر مدار میں موجود ہو گا اور ہر 90 منٹ بعد مدار کا چکر لگائے گا جس کی وجہ سے ہوٹل میں مقیم افراد ہر چوبیس گھنٹے میں 16 بار سورج کو طلوع اور غروب ہوتے دیکھ پائیں گے۔
|انڈیانا: ایک امریکی خاتون کے نام لکھا گیا پوسٹ کارڈ انہیں 60 سال بعد موصول ہوگیا ہے۔

شمالی انڈیانا کی خاتون کو یہ پوسٹ کارڈ 60 برس قبل ان کی والدہ نے شمالی کیلی فورنیا سے بھیجا تھا۔ یہ پوسٹ کارڈ ایک ہفتے قبل شیرون گونگور کو موصول ہوا جسے گوشن نامی علاقے میں واقع ایک کمپنی کوالٹی ان اینڈ سوئٹس کی مینیجر کرسٹائن کومب نے خود شیرون کے گھر پہنچایا ہے۔

خاتون کے مطابق جب وہ اپنے دفتر کی دراز صاف کررہی تھی یہ پوسٹ کارڈ ان میں پھنسا ہوا ملا جس پر 26 اگست 1958ء کی تاریخ درج تھی۔ اس کی ایک جانب ان کی والدہ کی جانب سے پینسل سے لکھی عبارت تھی اور دوسری جانب پام کے درخت نظر آرہے تھے۔ اس وقت پوسٹ کارڈ کی قیمت تین سینٹ ادا کی گئی تھی۔
|لٹویا: یورپ کے ایک چھوٹے سے ملک لٹویا کے ساحلی علاقے میں واقع ہوٹل میں جدید سہولیات کے بجائے مسافروں کو ’جیل‘ کا سخت اور ناپسندیدہ ماحول فراہم کیا جاتا ہے۔

ہتھ کڑی، تاریک بیرکس، قیدیوں جیسا لباس، جامہ تلاشی اور تفتیش یہ سب کسی جیل کا منظر نامہ نہیں بلکہ ایک لگژری ہوٹل  کا احوال ہے جہاں ٹھہرنے کے خواہش مند افراد کو کہا جاتا ہے کہ اگر آپ کمزور دل کے حامل ہیں تو کسی اور ہوٹل میں وقت بسر کریں۔

انہی خاصیتوں کے باعث اس ہوٹل کا نام ’لی پاجا پرزن ہوٹل  (Liepaja Prison Hotel) ‘ رکھا گیا ہے جسے 1900ء میں روس کے بحری فوج نے کسی جرم میں پکڑے گئے فوجیوں کو سزا دینے کے لیے تعمیر کیا تھا۔ پہلے پہل اس کا نام کوارٹر کارڈز رکھا گیا تھا اور یہاں اُن فوجیوں کو پابند سلاسل رکھا جاتا تھا جو قواعد و ضوابط کی خلاف ورزی میں ملوث پائے جاتے تھے۔
Hotel 1

بعد ازاں اس عمارت کو مخالف فوج کے اہل کاروں، غیر ملکی جاسوسوں اور خطرناک ملزموں سے تفتیش کے لیے استعمال کیا جانے لگا جہاں قیدیوں پر تشدد بھی کیا جاتا تھا جس کے باعث جلد ہی یہ عمارت ایذا رسانی کے مرکز کے طور پر مشہور ہو گئی تاہم 1997ء میں اسے ’قیدیوں کا ہوٹل‘ بنا دیا گیا اور تب سے اب تک یہاں مسافروں کو پرانی عمارت جیسے قید خانے کا ماحول فراہم کیا جاتا ہے۔

Hotel 2

روس کے حصے بخرے ہونے کے بعد 1997ء میں اس عمارت کو ہوٹل بنایا گیا لیکن خاص اور منفرد بات یہ ہے کہ عمارت کے بیرکس، تفتیش گاہ کو برقرار رکھا گیا ہے حتی کے ہوٹل کے عملے نے بھی پولیس کی وردی پہنی ہوتی ہے۔ یعنی یہ وہ جیل ہے جہاں قیدی خود قید ہونے آتا ہے اور اس کے لیے ادائیگی بھی کرتا ہے۔

Hotel 3

چیک ان کرنے والے افراد کو ہتھکڑی لگا کر پولیس وردی میں ملبوس ہوٹل کا ملازم تاریک راہداریوں سے گزار کر کمرے یعنی بیرک میں لاتا ہے جہاں ایک لوہے کا پلنگ اور چھوٹی سے کھڑکی ہوا اور روشنی کے لیے موجود ہوتی ہے۔ مسافروں کو جواب قیدی کا روپ دھار چکے ہوتے ہیں ’جیل‘ کے قواعد و ضوابط کی خلاف ورزی پر سزا بھی دی جاتی ہے۔

Hotel 4

مسافر خود کو 1900ء کی جیل میں محسوس کرتے ہیں اور ان مظالم سے آگاہی حاصل کرتے ہیں جو اس وقت مخالف فوجیوں پر ڈھایا جاتا تھا۔ یہ تاریخ کا وہ عجائب خانہ ہے جہاں کے در و دیوار میں جنگ کی بو اور قیدیوں کی آہ و بکا دبی ہوئی ہے اور جس کے ہر حصے پر انسانی تاریخ کا المیہ کندہ ہے اور جو جنگی ماحول کی حقیقی ترجمانی کرتا ہے۔

Hotel 6

ہوٹل کے بروشر میں کمزور دل والے افراد سے معذرت کی گئی ہے کیوں یہاں صرف جیل جیسا ماحول ہی نہیں بلکہ قواعد کی خلاف ورزی کرنے والوں کو سزا بھگتنا پڑتی ہے۔ تشدد، جبر اور سخت قوانین نے ہوٹل میں حقیقی جیل کے رنگ بھر دیئے ہیں۔

Hotel 5

یہاں آنے والے مسافروں کا کہنا ہے کہ ہم اس ہوٹل میں تاریخ کو اس طرح پڑھ پاتے ہیں جیسا کسی کتاب یا تحقیقی مقالے میں درج نہیں ہے۔ یہاں ایسے احساسات کا سامنا ہوتا ہے جو لفظ یا قلم نہیں دلا پاتے بلکہ یہ حقیقی مناظر ہمیں آپ بیتی جیسے محسوس ہوتے ہیں۔
|تانبے یا لوہے کے تاروں کو موڑنا اور انہیں شکل دینا کوئی آسان کام نہیں تاہم جاپان میں ایک ایسا ہونہار آرٹسٹ موجود ہے جو دھاتی تاروں کو موڑ کر انہیں مختلف حشرات الارض کی شکل دے دیتا ہے جسے دیکھ کر آپ بھی عش عش کر اٹھیں گے۔

سوٹا موٹو دویکی کا یہ انوکھا کام کم از کم دو سال قبل سامنے آیا بعدازاں انہوں نے اس کی تصاویر سوشل میڈیا پر شیئر کرنا شروع کیں تو ان تصاویر نے انہیں حقیقی آرٹسٹ بنادیا اور اب وہ اس موڑ پر ہیں وہ ان کے کام کی باقاعدہ نمائش کرتے ہیں۔

ایک آن لائن میگزین کو انٹرویو دیتے ہوئے جاپانی آرٹسٹ نے بتایا کہ اس کام کا آغاز مکمل طور پر حادثاتی طور پر ہوا، میں جونیئر ہائی اسکول میں ٹینس کی ٹیم کا ممبر تھا ایک دن ٹینس کورٹ میں مجھےلوہے کا ایک تار پڑا ہوا ملا وقت گزاری کے لیے میں نے اس تار سے کھیلنا شروع کردیا۔
|ہرارے: زمبابوے میں شادی کی تقریب کے دوران ایک نوجوان نے شراب کے نشے میں دھت ہوکر مگرمچھوں کے تالاب میں چھلانگ لگالی اسے بڑی مشکل سے بچایا گیا تاہم وہ اپنے ایک بازو سے محروم ہوگیا۔

عینی شاہدین کے مطابق کولِن ملر نامی نوجوان نشے میں مدہوش تھا، وہ قریبی شراب خانے میں گھسا اور اپنی قمیص اتار کر وہاں کی کھڑکی سے تالاب میں کود گیا۔ اس طرح وہ حفاظتی باڑ کو عبور کرکے تالاب میں عین مگرمچھوں کی جگہ پہنچ گیا جہاں یہ سانحہ پیش آیا۔

اس کے بعد دو افراد نے بہادری سے آگے بڑھ کر اسے بچانے کی کوشش کی لیکن اس وقت تک مگرمچھ اس کا بازو کاٹ چکے تھے۔ ہوٹل انتظامیہ نے پالتو مگرمچھ عوامی دلچسپی کے لیے رکھے تھے اور ان کے گرد حفاظتی باڑھ لگائی گئی تھی اس میں سراسر کولِن کا قصور تھا کہ جو دور کی کھڑکی سے کود کر تالاب تک پہنچا۔


عینی شاہدین کے مطابق 21 سالہ کولن مِلر کا بچ جانا ایک معجزہ ہے کیونکہ اس کا سر ایک دوسرے مگرمچھ کے جبڑوں میں پھنسا تھا۔ یہ واقعہ ایک پرفضا مقام وکٹوریا فال میں پیش آیا جہاں ایک شراب خانہ بھی تھا۔

واقعے کے فوری بعد کولن کو اسپتال پہنچایا گیا جہاں وہ خطرے سے باہر ہے لیکن اسے گردن اور چہرے پر بھی زخم آئے ہیں جب کہ وہ ایک بازو سے محروم ہوچکا ہے۔
|کیرالہ: بھارتی ریاست کیرالہ میں ایک ایسا حیرت انگیز بچہ موجود ہے جو ایل ای ڈی بلب کو بغیر بجلی کے محض اپنے جسم کے کسی بھی حصے سے چھو کر روشن کردیتا ہے۔

ڈیلی میل کے مطابق  بھارتی ریاست کیرالہ میں رہائشی نو سالہ طاہر ایل ای ڈی بلب کو بغیر بجلی کے اپنے جسم کے کسی بھی حصے سے چھو کر روشن کرنے کا کامیاب مظاہرہ کرتا ہے۔ اس نو سالہ بچے طاہر کی بلب روشن کرنے کی ویڈیو سوشل میڈیا پر تیزی سے وائرل ہورہی ہے۔ ویڈیو میں دیکھا جاسکتا ہے کہ بچہ بلب کو ہاتھ، پیر یا جسم کے کسی بھی حصے سے چھوتا ہے تو وہ جل اٹھتا ہے۔


بچے کے والد الیکٹریشن نذیر نے بتایا کہ ایک بار وہ ایک بلب خرید کر لائے اور بچے سے کہا وہ اسے اوپر ریک میں رکھ دے بچے کے ہاتھ لگانے پر وہ بلب جل اٹھا میں اسے شعبدہ سمجھا اور کہا کہ وہ ایسا نہ کرے مگر طاہر اس عمل کو نہ روک سکا۔



والد کے مطابق یہ سب دیکھ کر مجھ پر سکتے کی کیفیت طاری ہوگئی کہ ایسا کیسے ممکن ہے؟ اور میں نے بچے کے جسم پر بار بار بلب چھوکر اور جلا کر دیکھا اور حیران رہ گیا۔ الیکٹریشن نذیر اپنے بچے طاہر کی اس خاصیت پر بہت خوش اور فخر کرتے ہیں اور کہتے ہیں کہ یہ صلاحیت خدا کا تحفہ ہے۔

اس کی یہ صلاحیت یا کرتب دیکھ کر بچے کے ایک رشتہ دار بہت خوش ہوئے اور انہوں نے اس کی ویڈیو بنا کر سوشل میڈیا پر اپ لوڈ کردی جو کہ دیکھتے ہی دیکھتے وائرل ہوگئی اور یہ بچہ راتوں رات سوشل میڈیا پر مشہور بن گیا۔ مقامی اخبارات کے ساتھ ساتھ کئی ٹی وی چینلز اور انٹرنیشنل ویب سائٹس کے نمائندوں نے اس عجب کہانی کا راز جاننے کے لیے بچے اور اس کے والد سے رابطہ کرلیا۔



کچھ لوگوں نے اس عمل کو محض ایک شعبدہ قرار دیا اور جواز پیش کیا کہ چونکہ اس بچے کا والد ایک الیکٹریشن ہے اس لیے ممکن ہے کہ اس نے بچے کے جسم کے گرد کوئی بیٹری چھپا کررکھی ہو اور بچے کو محض کرنٹ پاس کرنے والا ایک موصل یعنی کنڈیکٹر بنایا ہوا  کیوں کہ ایل ای ڈی بلب انتہائی کم کرنٹ سے بھی جل اٹھتا ہے اس لیے اس کم درجے کا کرنٹ ممکن ہے ایک انسانی جسم برداشت کرسکے۔

ویڈیو دیکھیں:


فی الوقت اس بات کی کوئی طبی یا سائنسی وجہ سامنے نہیں آسکی کہ بچے میں اتنا کرنٹ کیسے موجود ہے کہ وہ بلب کو روشن کردے۔
|میڈرڈ: اسپین کی 53 سالہ خاتون جوآنا میونوز گزشتہ 13 برس سے شیشے کے ایک کمرے نما پنجرے میں قید ہیں اور ان کے عزیز بھی ان کے قریب نہیں جاسکتے کیونکہ اس سے خاتون ہلاک ہوسکتی ہیں۔

جوآنا چار پیچیدہ اور عجیب وغریب امراض کی شکار ہیں جن میں تمام کیمیائی مادوں سے الرجی (ملٹی پل کیمیکل سینسی ٹیویٹی)، فائبرو میالگیا، کرونک فٹیگ اور الیکٹرو سینسی ٹیویٹی شامل ہیں۔ اسی لیے اب وہ 25 میٹر کے ایک شیشے کے  گھر میں قید ہیں یہاں سے باہر نکلنے کےلیے سخت حفاظتی اقدامات کیے جاتے ہیں۔ شیشے کے گھر میں آنے والے افراد کو پہلے خاص انداز میں نہانا ہوتا ہے، اس کے بعد بدن سے سارے کیمیکل صاف کرنا ہوتے ہیں اور نامیاتی کپاس کا سادہ لباس پہننا پڑتا ہے۔


تکلیف دہ امر یہ ہے کہ خود ان کے اہلِ خانہ بھی انہیں چھو  نہیں سکتے۔ سال میں دو مرتبہ ان کے 26 اور 29 سالہ بچے دو مرتبہ ان سے گلے مل سکتے ہیں لیکن اس کےلیے بھی غیرمعمولی احتیاط کرنا ہوتی ہے جس میں کئی دن لگتے ہیں۔

اب سے 29 برس قبل ان پر اس بیماری نے حملہ کیا ایک دن انہوں نے باغ میں اگنے والے آلوؤں کو ہاتھ لگایا تو تھوڑی دیر بعد ان کی آنکھیں اور ہونٹ سوجنے لگے۔ اسپتال پہنچتے پہنچتے ان کا پورا بدن سوج گیا تھا۔ اس کے بعد انہیں ہر قسم کے کیمیکل سے دور رکھا گیا ہے جس کا بہترین حل ایک ایسا کمرہ ہے جو کسی آپریشن تھیٹر سے بھی 10 گنا صاف ہو اور وہاں کوئی کیمیکل نہ پایا جاتا ہو۔



اب وہ اپنے شیشے کے گھر سے باغ کو تکتی رہتی ہیں۔ ان کی خواہش ہے کہ وہ کسی طرح اس کمرے سے باہر آکر کھلے ماحول کو محسوس کرسکیں۔ دوسری جانب خاتون کے کھانے کو کیمیائی اجزا سے پاک کرنے کے تمام جتن کیے جاتے ہیں۔ نامیاتی غذا بنانے والی بہترین کمپنیوں سے ان کی غذا خریدی جاتی ہے۔ ایک ماہ میں وہ دو مرتبہ گوشت اور پانچ مرتبہ مچھلی کھاتی ہیں۔ کبھی کبھی وہ آکسیجن بھی استعمال کرتی ہیں۔


انہیں چھاتی کے سرطان کا عارضہ بھی ہے اور سال میں ایک مرتبہ وہ اسپتال جاتی ہیں۔ اس کےلیے پوری ایمبولینس کو خاص انداز میں جراثیم اور کیمیکلز سے پاک کیا جاتا ہے جبکہ اسپتال جانے کےلیے صاف راستہ اختیار کیا جاتا ہے۔
|ابو ظہبی: متحدہ عرب امارات کی ایڈنوک کمپنی نے اعلان کیا ہے کہ ان کے صارفین اپنے گھر یا گاڑی کی جگہ پر بھی ایندھن یا گیس سلینڈر حاصل کرسکیں گے۔

غیرملکی خبررساں ادارے کے مطابق متحدہ عرب امارات میں ایندھن کی اہم ترین تقسیم کار کمپنی ایڈنوک نے محطلتی (مائی اسٹیشن) نامی ایک نئی سروس متعارف کرائی ہے جس کے ذریعے صارفین اب اپنے گھر یا گاڑی کی جگہ پر بھی ایندھن اور گیس سلینڈر حاصل کرسکیں گے۔

کمپنی کے چیف ایگزیکٹو انجینئر سعید مبارک الراشدی کا نئی سروس کے حوالے سے کہنا تھا کہ رواں ماہ  کے وسط سے ہی ابوظبی کے 40 اسٹیشنوں سے ایڈنوک ڈسٹری بیوشن کے صارفین اس خصوصی سروس سے استفادہ کر سکیں گے جب کہ رواں برس کے دوران ہی امارات کے مختلف حصوں میں یہ سروس عام کر دی جائے گی۔ ان کا کہنا تھا کہ نئی سروس کی اہم تبدیلی کے لئے کمپنی ملازمین اور اہل کاروں کی تعداد میں بھی اضافہ کیا گیا ہے اور ابتدائی مرحلے میں اس نئی سروس پر لاگو فیس میں بھی رعایت دی گئی ہے تا کہ صارفین بغیر کسی اضافی اخراجات کے نئی سروس کے مستقل صارف بن جائیں۔
|بیجنگ: چین کے جنوبی صوبے جیان زی میں ایک کسان نے سڑک کے درمیان آنے والے اپنے تین منزلہ گھر کو انوکھے انداز سے 40 میٹر پیچھے دھکیل دیا۔

جاؤ یپینگ نامی چینی کسان نے 2014ء میں اپنا تین منزلہ گھر تعمیر کیا تھا اور ابھی اس میں رہتے ہوئے ایک سال ہی ہوا تھا کہ مقامی میونسپل نے گھر کو گرانے کا نوٹس بھیج دیا۔ میونسپل ادارے کا دعویٰ تھا کہ مذکورہ گھر ایک زیر تعمیر سڑک کے بیچوں بیچ آرہا ہے اس لیے گھر کو مکمل طور پر ڈھانا پڑے گا تاہم حکومت اس کے لیے کسان کو زر تلافی ادا کرے گی۔

china1
جاؤپینگ نے یہ گھر کثیر رقم خرچ کرکے تیار کیا تھا جس کے لیے اس نے برسوں خواب دیکھے تھے چنانچہ چینی کسان نے اپنے گھر کو ڈھانے سے بچانے کے لیے ہاتھ پاؤں مارنا شروع کیے لیکن کوئی حل نہ پاکر مایوس ہوگیا۔ ایک دوست کے مشورے پر ایسی کمپنی سے رجوع کیا جو مختصر فاصلے تک پورے گھر کو کھسکا کر منتقل کرنے کی ٹیکنالوجی استعمال کرنے میں مشاق ہے۔

china2

ستمبر 2017ء میں کمپنی نے کسان کے گھر کو کھسکانے کے پروجیکٹ پر کام شروع کیا۔ تین منزلہ عمارت ہونے کی وجہ سے مکان کو گھسیٹ کر سڑک تعمیر ہونے کے مقامات سے دور لے جانا ایک مشکل امر تھا تاہم کمپنی ایک ہزار لکڑی کے تختوں اور بانسوں کی مدد سے کسان کے مکان کو ڈیڑھ ماہ کی انتھک محنت اور محتاط ٹیکنالوجی کے باعث 40 میٹر تک کھسکانے میں کامیاب ہوگئی۔
|صحرائے صحارا دنیا کا سب سے بڑا گرم صحرا ہے۔ اس کا رقبہ چھتیس لاکھ مربع کلومیٹر ہے۔

براعظم افریقا میں الجیریا، چاڈ، مصر، لیبیا، مالی، ماریطانیہ، نائجر، مغربی صحارا، سوڈان اور تیونس کے وسیع علاقے پر مشتمل صحرا مزید وسعت اختیار کررہا ہے۔ سائنس دانوں کی تازہ تحقیق کہتی ہے کہ پچھلی ایک صدی کے دوران صحارا کا رقبہ دس فی صد بڑھ گیا ہے۔ محققین نے امکان ظاہر کیا ہے کہ دنیا کے دیگر صحرا بھی وسعت اختیار کررہے ہوں گے کیوں کہ موسمی تغیرات کی وجہ سے کرۂ ارض گرم تر ہوتا جارہا ہے جس سے نباتات کو نقصان پہنچ رہا ہے۔

یہ تحقیق امریکا کی میری لینڈ یونی ورسٹی سے منسلک سائنس دانوں نے کی ہے۔ دوران تحقیق انھوں نے 1920ء سے 2013ء کے درمیان افریقا میں ہونے والی بارشوں سے متعلق ڈیٹا کا تجزیہ کیا۔ سائنس دانوں نے دیکھا صحرا کی سرحدوں کے ساتھ ساتھ لگنے والے علاقوں میں بارشوں کی اوسط بہ تدریج گھٹتی چلی گئی۔ صحرا کی تعریف میں ہر وہ مقام یا خطہ داخل ہوتا ہے جہاں سالانہ ایک سو ملی میٹر ( چار انچ) سے کم بارش ہوتی ہو۔ صحارا کے اطراف بیشتر علاقے میں بارش کا تناسب اس حد سے نیچے چلا گیا ہے۔ چناں چہ اب یہ تمام علاقہ صحارا میں شامل ہوگیا ہے۔
تحقیق کے مطابق صحارا کی وسعت میں سب سے زیادہ اضافہ ہر سال موسم گرما میں دیکھا گیا۔ ترانوے سال کے دوران موسم گرما کے مہینوں میں صحرا کا رقبہ سولہ فی صد کی شرح سے بڑھتا رہا۔ محققین کا دعویٰ ہے کہ صحارا کے رقبے میں وسعت کی ذمہ دار موسمی تغیرات کو جنم دینے والی انسانی اور قدرتی سرگرمیاں ہیں۔

موسمی تغیرات کے نتیجے میں صحرائے صحارا سے ملحقہ علاقوں کی زرخیز زمین بنجر ہوتی جارہی ہے۔ چند برس قبل جس زمین پر فصلیں لہلہاتی تھیں، وہاں اب ریت اڑتی ہے۔ سائنس دانوں نے خبردار کیا ہے کہ گلوبل وارمنگ کے نتیجے میں جنم لینے موسمی تغیرات کی وجہ سے دنیا کے دیگر صحراؤں کا رقبہ بھی بڑھ رہا ہوگا، یہ صورت حال تشویش ناک ہے، اگر یہ سلسلہ اسی طرح جاری رہا تو پھر کرۂ ارض پر حیاتیاتی اور انسانی بقا مشکل ہوجائے گی۔
|بیجنگ: چین میں ایک باپ نے مسلسل 24 سال کی مشقت کے بعد بالآخر اپنی گمشدہ بیٹی کو تلاش کرلیا۔

چینی شہری وینگ منجنگ کی بیٹی 8 جنوری 1994ء کو چینگڈو میں ان کے پھل کے ٹھیلے کے پاس کھیل رہی تھی۔ دونوں میاں بیوی پھل فروخت کرنے میں مصروف تھے کہ ان کی 4 سالہ بیٹی وین قائی فینگ اچانک غائب ہوگئی۔ اس کے بعد والدین نے ہر جگہ اپنی بیٹی کو تلاش کیا اور اس رات ایک بجے آنسوؤں اور سسکیوں کے ساتھ گھر واپس لوٹے لیکن ان کی بیٹی نہ ملی۔

اگلے دن انہوں نے پولیس اسٹیشن میں بچی کی گمشدگی کی رپورٹ درج کرائی اور ہر ادارے میں اس کی تلاش شروع کردی۔ اس کے علاوہ مقامی اخبارات میں بھی اشتہارات دیئے لیکن وقت گزرتا رہا اور بچی کی بازیابی کے امکانات معدوم ہوتے چلے گئے۔


اس کے بعد ان کے گھر ایک اور بچی کی ولادت ہوئی جو اپنی گمشدہ بہن سے مشابہ تھی۔ دونوں نے اپنی بیٹی کی تلاش جاری رکھی اور ہر جگہ اس کی تصویر دکھا کر لوگوں سے اس کے متعلق سوالات کرتے رہے لیکن انہیں کوئی کامیابی نہ مل سکی۔

سال 2015ء میں چین میں موبائل فون کے ذریعے کار سروس کا آغاز ہوا اور وینگ نے ایک مشہور چینی کار رینٹ کمپنی میں بطور ڈرائیور کام کرنا شروع کردیا۔ اس دوران وہ بہت سے لوگوں سے ملا اور ان سے اپنی بیٹی کے بارے میں سوالات کرتا رہا۔ اس نے اپنی کار کے پچھلے شیشے پر اپنی بیٹی کی تصویر اور دیگر تفصیلات بھی چسپاں کررکھی تھیں۔ وہ جہاں جاتا لوگوں کو اپنی بیٹی کے متعلق کارڈ ضرور تقسیم کرتا۔ ڈھائی سال میں اس نے 17000 افراد میں کارڈ بانٹے تھے۔



گزشتہ برس وینگ کی کار میں بیٹھنے والے ایک مسافر نے اس کی درد بھری کہانی سوشل میڈیا پر ڈالی جو وائرل ہوتی گئی یہاں تک کہ ٹی وی اور اخبارات نے بھی اس سے رابطہ کیا جو گزشتہ 23 برس سے اپنی بیٹی کو تلاش کررہا تھا۔ اس نے اخباری نمائندوں کو بتایا کہ اس کی سب سے بڑی خواہش یہ ہے کہ اس کی بیٹی اس کی گاڑی میں بیٹھے اور زور سے ابو کہہ کر پکارے یہ کہتے ہوئے وہ دوبارہ آب دیدہ ہوگیا۔

اس عجیب داستان نے لاکھوں چینیوں کے دلوں کو موم کردیا۔ اس کے بعد چینی ٹی وی سے وابستہ ایک شخصیت نے اپنی  33 لاکھ روپے والی اپنی قیمتی پینٹنگ اس شخص کو دینے کا اعلان کردیا جو وینگ کو اس کی بیٹی تلاش کرنے میں مدد دے سکے۔ اس کے بعد اس نے وینگ کو اپنے شو میں بلایا اور اس کی بیٹی ڈھونڈنے میں مدد بھی شروع کردی۔

اس کے بعد وین قائی فینگ کی تلاش چین میں ایک قومی مہم اختیار کرگئی۔ پولیس کے بہترین مصور بچی کی تصویر کو دیکھتے ہوئے اس کی حالیہ عمر کے لحاظ سے فرضی تصویر بنانے لگے۔ یہ تصویر لاکھوں افراد نے شیئر کی اور آخرکار ایک وقت آگیا جب وینگ کو اس کی بیٹی مل ہی گئی۔
|دہلی: بھارتی ریاست کرناٹک کی وائلڈلائف کنزرویشن سوسائٹی نے چند روز پہلے اپنے فیس بک پیج پر منہ سے دھواں اُڑاتے ہوئے ایک ہاتھی کی ویڈیو شیئر کرائی ہے جو بڑی تیزی سے وائرل ہورہی ہے۔


اس مختصر سی ویڈیو میں ہاتھی کو منہ سے دھواں اُڑاتے ہوئے دکھایا گیا ہے البتہ یہ دھواں کسی سگریٹ یا حقے کا نہیں۔ جنگلی حیات کے ماہرین کا کہنا ہے کہ ہاتھی کبھی کبھار جنگل سے کوئی جلی ہوئی چیز اٹھا لیتے ہیں اور اس کے دھوئیں سے بالکل اسی طرح لطف اندوز ہوتے ہیں جس طرح سگریٹ، سگار، پائپ یا حقہ پینے والے انسان کرتے ہیں۔ انسانوں کی نقل کرتے ہوئے وہ منہ سے دھواں بھی نکالتے ہیں۔

اگرچہ پہلے بھی اس طرح کی خبریں آچکی ہیں لیکن کسی کو ہاتھیوں کے دھواں اُڑانے والی بات پر یقین نہیں آیا تھا۔ تاہم اس ویڈیو نے یہ الجھن بھی رفع کردی ہے۔ ہاتھی ایسا کیوں کرتے ہیں؟ اس بارے میں فی الحال کوئی کچھ نہیں جانتا۔ البتہ اتنا ضرور ثابت ہوگیا ہے کہ ہاتھی بھی دھواں اُڑاتے ہیں۔
کرناٹک وائلڈلائف کنزرویشن سوسائٹی کے ایک افسر کا کہنا ہے کہ ویڈیو میں جس ہاتھی کو منہ سے دھواں اُڑاتے ہوئے دکھایا گیا ہے، اس کی عمر اندازاً 30 سے 35 سال کے درمیان ہے۔
|ہرارے: زمبابوے میں ایک مگرمچھ اسپتال کے مرکزی دروازے پر آگیا جس کے باعث لوگوں میں خوف و ہراس پھیل گیا اور اسپتال میں آمدورفت بند ہوگئی۔

خبر رساں ادارے اے ایف پی کے مطابق زمبابوے کے شہر ہرارے میں واقع سینٹ پیٹرک اسپتال کے مرکزی دروازے پر اچانک ایک مگر مچھ آکر براجمان ہوگیا اور دروازے کی طرف آنے والے ہر شخص کو دیکھ کر حرکت کرنے لگا جس پر لوگوں میں خوف و ہراس پھیل گیا۔

پارک اینڈ وائلڈ لائف اتھارٹی کے ترجمان نے واقعے کی تصدیق کرتے ہوئے کہا کہ ہمیں مقامی افراد کی جانب سے مگر مچھ کی موجودگی کی اطلاع ملی چنانچہ انسانی جان کے خطرے کے پیش نظر فوری وہاں پہنچے جہاں اسپتال کے باہر لوگوں کا ہجوم تھا بعدازاں مگر مچھ کو مار دیا گیا ہے وہ اسپتال کے دروازے پر دو گھنٹے تک موجود رہا۔ ترجمان نے مزید کہا کہ بے پناہ بارشوں کے باعث گزشتہ چند ہفتوں کے دوران شہر میں مگر مچھوں کے حملوں کے واقعات میں اضافہ ہوا ہے۔

اس سارے واقعے میں اس بات کی وضاحت نہ ہوسکی کہ مگر مچھ اسپتال تک کیسے پہنچا کیوں کہ کسی بھی پانی کا ذخیرہ اسپتال سے کم از کم دس کلومیٹر کے فاصلے پر ہے۔

مقامی حکومتی افسر نے بتایا کہ ہمیں پانچ منٹ کے اندر 10 فون کالز موصول ہوئیں جو مگر مچھ کی موجودگی سے آگاہ کررہے تھے اور خوف زدہ تھے لیکن ابتدائی فون کالز کو ہم کسی کا مذاق سمجھے کیوں کہ یہ کیسے ممکن تھا کہ شہر کے بیچوں بیچ اسپتال تک ایک مگر مچھ پہنچ جائے اور  راستے بھر کسی کو نظر نہ آئے۔
|وارسا: پولینڈ کے 32 سالہ ایڈم کرلائکیل اپنے عجیب و غریب چہرے کی وجہ سے انسٹاگرام اور فیس بُک پر مشہور ہوگئے ہیں کیونکہ انہوں نے اپنا چہرہ رنگ کر گہرا سرمئی اور بالوں کو سفید کرلیا ہے جس کی وجہ سے وہ کسی تصویر کے نگیٹیو کی طرح دکھائی دیتے ہیں۔

ایڈم کا کہنا ہے کہ وہ اب تک اپنے 90 فیصد جسم پر ٹیٹو بنوا چکے ہیں تاہم ان کا مقصد اس شرح کو 99 فیصد تک پہنچانا ہے۔ انہیں اس بات کی کوئی پروا نہیں کہ دوسرے ان کے بارے میں کیا سوچتے ہیں کیونکہ وہ جو کچھ بھی کررہے ہیں، وہ صرف اپنی خوشی کےلیے کررہے ہیں تاکہ جب وہ مریں تو اپنی ساری خواہشیں پوری کرچکے ہوں۔


2008 میں 22 سالہ ایڈم کو آنتوں کا کینسر ہوگیا تھا جس کے علاج کےلیے انہیں متعدد بار کیموتھراپی اور ریڈیوتھراپی وغیرہ جیسے معالجوں سے گزرنا پڑا۔ اگرچہ وہ صحت یاب ہوگئے لیکن سائیڈ ایفیکٹ کے نتیجے میں ان کی جلد بے رنگ ہوگئی اور وہ ساری زندگی کےلیے ’’البینزم‘‘ نامی کیفیت کا شکار ہوگئے۔



ان کی ہیئت کذائی کو دیکھتے ہوئے لوگوں نے ان سے ملنا جلنا کم کردیا اور دوست بھی ساتھ چھوڑنے لگے۔ تب انہوں نے فیصلہ کیا کہ وہ اپنی خوشی کی خاطر خود ہی کچھ کریں گے۔ جسم پر ٹیٹو بنوانا انہیں پہلے ہی سے پسند تھا اور وہ اپنے بازوؤں اور گردن وغیرہ پر مختلف ٹیٹو بنواتے رہتے ہیں۔

جب وہ اپنے ارد گرد لوگوں کی وجہ سے شدید اُداس ہو کر ڈپریشن میں چلے گئے تو آخرکار انہوں نے اپنے پورے جسم کو ٹیٹوز سے بھرنے کے فیصلے کو عملی جامہ پہنانا شروع کردیا۔
|کوالالمپور: ملائیشیا میں ایک خاتون کار پارکنگ میں گاڑی کی جگہ اپنے بچے کو پارک کرکے چلی گئی۔

یہ عجیب و غریب منظر دارالحکومت کوالالمپور کے مصروف اور گنجان آبادی والے علاقے میں راہ گیروں کو دیکھنے کو ملا جسے دیکھ کر وہ دنگ رہ گئے۔ سڑک پر چلتے لوگوں نے دیکھا کہ ایک تین سالہ لڑکا تپتی دھوپ میں کار پارکنگ میں اپنی والدہ کی گاڑی کے لیے مختص جگہ پر کافی دیر سے بیٹھا ہے۔

یہ بھی پڑھیں: موت کی یاد دلانے والا عجیب ریسٹورنٹ
ایک گھنٹے سے زائد وقت گزرنے پر بچے کو اکیلا تیز دھوپ میں بیٹھے دیکھ کر کچھ راہ گیروں نے آگے بڑھ کر بچے کی پارکنگ میں بیٹھنے کی وجہ پوچھی تو اس نے حقیقت سے پردہ اٹھاتے ہوئے بتایا کہ اس کی والدہ اسے یہاں چھوڑ گئی ہے۔
|بنکاک: اس میں کوئی شک نہیں کہ انسان کو ہر وقت موت کو یاد رکھنا چاہیے لیکن بنکاک، تھائی لینڈ میں ’’کڈمائی کیفے‘‘ کے نام سے ایک ایسا ریسٹورینٹ بنایا گیا ہے جو یہاں آنے والوں کو ہر وقت مختلف انداز میں موت کی یاد دلاتا رہتا ہے۔

اس ہوٹل میں مصنوعی انسانی ڈھانچوں سے لے کر تابوت تک موجود ہیں جبکہ جابجا ایسے پیغامات کی تختیاں لگائی گئی ہیں جو موت، بیماری، بڑھاپے اور تکلیف وغیرہ کو اجاگر کرتی ہیں۔

ریسٹورینٹ بنانے والوں کا کہنا ہے کہ دنیا میں اب تک جانوروں سے لے کر بیت الخلاء تک، کم و بیش ہر موضوع کا خصوصیت سے اظہار کرنے والے ہوٹل (themed cafe) بنائے جاچکے ہیں لیکن اب تک کسی کا خیال موت کی طرف نہیں گیا تھا۔


کڈمائی کیفے میں آنے والوں کو ایسا ماحول پیش کیا جاتا ہے کہ جس میں وہ خود کو موت سے قریب تر محسوس کرتے ہیں۔ آپ چاہیں تو اضافی رقم دے کر کسی مصنوعی ڈھانچے کے ساتھ تصویر کھنچوا سکتے ہیں اور اگر مرضی ہو تو کچھ دیر کےلیے تابوت میں لیٹ کر یہ محسوس کرسکتے ہیں کہ مرنے کے بعد آپ پر کیا گزر سکتی ہے۔

ریسٹورینٹ مالکان کا کہنا ہے کہ اگر کوئی مہمان، تابوت کا ڈھکنا بند کرکے تین منٹ تک اندر لیٹا رہے تو اس کے آرڈر پر 20 بھات کی خصوصی رعایت دی جائے گی۔
|دبئی: دبئی میں خوشی کے عالمی دن کی مناسبت سے پاسپورٹ پر مسکراہٹ والی مہر لگا کر استقبال نے فضائی مسافروں کو خوشگوار حیرت میں ڈال دیا۔

دنیا بھر سے دبئی پہنچنے والے افراد کو اس وقت خوشگوار حیرت کا سامنا رہا جب ان کے پاسپورٹ پر مسکراہٹ والی مہر لگائی گئی، ایئرپورٹ انتظامیہ نے یہ اہتمام خوشی کے عالمی دن کی مناسبت سے کیا جس نے ایئرپورٹ آنے والے افراد کو مسکرانے پر مجبور کردیا، مسافروں نے دبئی حکومت اور ایئر پورٹ انتظامیہ کا شکریہ ادا کیا۔

دبئی میں خوشی کے عالمی دن کے موقع پر کئی دیگر تقریبات بھی منعقد کی گئیں جب کہ دبئی کی سڑکوں پر مسکراہٹیں بکھرتی بس دوڑتی نظر آئی جس پر خصوصی طور پر مسکراہٹ کی ایموجی آویزاں تھی جب کہ اس موقع پر مختلف کمپنیوں کی جانب سے شہریوں میں تحائف بھی تقسیم کیے گئے، متحدہ عرب امارات دنیا کا 18 واں خوش حال ملک ہے جہاں عالمی ایونٹس کو شاندار طریقے سے منایا جاتا ہے یہی وجہ ہے سیاحت اور کاروبار کی غرض سے دنیا بھر سے لوگ دبئی آتے ہیں۔
bus

اس دن کو منانے کا مشورہ جیمی الین نامی شخص نے 2011 میں دیا تھا، جس کی مدر ٹریسا نے کلکتہ کی سڑکوں سے لاوارث حالت میں اُٹھا کر جان بچائی تھی۔ بعد ازاں ایک امریکی خاتون نے جیمی الین کو گود لے کر الین اڈویشن انٹرنیشنل نامی ایک این جی او کا آغاز کیا تھا جو یتیم بچوں کی کفالت کرتی ہے تاہم اقوام متحدہ کی جانب سے ہر سال 20 مارچ کو خوشی کا عالمی دن منانے کا اعلان پہلی مرتبہ 28 مئی 2012 کو کیا گیا تھا جس کا مقصد مسکراہٹیں بکھرنے کی اہمیت سے دنیا کو آگاہ کرنا تھا۔
|کابل: امریکی صدر سے متاثر ایک افغانی شخص نے اپنے نومولود بیٹے کا نام ڈونلڈ ٹرمپ رکھ دیا۔

غیرملکی خبررساں ادارے کے مطابق افغانستان کے دارالحکومت کابل کے رہائشی سید اسد اللہ پویا نے اپنے نومولود بیٹے کا نام ڈونلڈ ٹرمپ رکھ دیا ہے۔ اٹھارہ ماہ کے بیٹے کی تصویر فیس بک پر شیئر کرنے کے بعد جہاں ان کی شہرت میں اضافہ ہوگیا ہے وہیں انہیں شدت پسندوں کی جانب سے جان سے مارنے کی دھمکیوں کا سامنا کرنا پڑ رہا ہے۔

کابل کے رہائشی سید اسد اللہ پویا نے الجزیرہ سے بات کرتے ہوئے کہا کہ انہوں نے اپنے بیٹے کا نام ڈونلڈ ٹرمپ اس لیے رکھا تاکہ میرا بیٹا بھی ارب پتی بن جائے تاہم سوشل میڈیا پر تصویر شیئر کی تو منفی رجحان سامنے آیا، مجھے قتل کرنے اور میرے بیٹے کو نقصان پہنچانے کے لیے دھمکیاں دی جا رہی ہیں اور نامناسب الفاظ استعمال کیے جا رہے ہیں۔
سید اسد اللہ پویا فارسی لکھ اور پڑھ سکتے ہیں اور فارسی ہی میں ٹرمپ سے متعلق لکھی گئی کتابوں کا مطالعہ کر کے امریکی صدر کے کاروبار کے بارے میں جانا جس کے دوران ان کے گھر بیٹے کی پیدائش ہوئی تو انہوں نے اس امید پر بیٹے کا نام ڈونلڈ ٹرمپ رکھ دیا کہ ان کا بیٹا بھی ٹرمپ کی طرح خوش نصیب ہو۔
|بھکاری کا لفظ سنتے ہی ہمارے ذہن میں ایسے شخص کا تصّور آتا ہے جو چند روپوں کی خاطر لوگوں کے آگے فریاد کرتے ہوئے اپنے دْکھڑے سناتا ہے۔لیکن کیا کبھی آپ نے کسی ایسے بھکاری سے متعلق سنا جو بھیک مانگ کر اتنا مالدار ہوگیا کہ نہ صرف کروڑوں کی جائیدادیں بنا لیں بلکہ کاروباری افراد کو سود پر قرض بھی دیتا ہو؟پپو کمار ایسا ہی گداگر ہے۔

بھارتی ریاست بہار کے شہر پٹنہ کا جوان بھکاری، پپو کمار کئی برسوں سے سڑکوں پر بھیک مانگ کر اتنا امیر ہوچکا کہ اس کے بینک اکاؤنٹس میں نہ صرف پانچ لاکھ روپے موجود ہیں بلکہ وہ تقریباً ایک کروڑ 25 لاکھ روپے مالیت کی جائیداد کا بھی مالک ہے۔ 33 سالہ پپو کمار نے مقامی تاجروں کو بھاری شرح سود پر دس لاکھ روپے کا قرض بھی دے رکھا ہے۔ اتنا مالدار ہونے کے باوجود وہ گداگری کا پیشہ نہیں چھوڑنا چاہتا۔

پپو شروع سے ہی بھکاری نہیں تھا، وہ انجینئر بننا چاہتا تھا لیکن ایک حادثے کے باعث جزوی طور پر مفلوج ہوگیا۔ حادثے کے بعد والد بھی چل بسے ۔اس کے بعد خاندان کے دیگر افراد نے اس سے لاتعلقی کا اظہار کردیا۔ایسی صورتحال میں پپو کے پاس اس کے علاوہ کوئی راستہ نہیں تھا کہ وہ بھیک مانگ کر اپنا گزر بسر کرے۔
|اڑیسہ: بھارت میں ایک نوجوان نے 6 دن بعد ہی خوشی خوشی اپنی بیوی کی شادی عاشق سے کرادی۔

بھارتی میڈیا رپورٹس کے مطابق بھارتی ریاست اڑیسہ کے گاؤں پلمرا کے رہائشی 28 سالہ باسودیپ تاپو نے اپنی بیوی کی خوشی کی خاطر شادی کے صرف 6 دن بعد ہی اپنی بیوی کی شادی اس کے عاشق کے ساتھ کروادی۔

باسودیپ کا کہنا ہے کہ میری شادی جرسوگدہ سے تعلق رکھنے والی 24 سالہ خاتون سے ہوئی اور ہماری شادی میں دونوں خاندانوں کی خوشی شامل تھی۔ یہی وجہ تھی کہ رسم رواج  کی پیروی کرتے ہوئے کسی قانونی دستاویز پر دستخط نہیں کیے گئے اور رضامندی سے ایک دوسرے کو میاں بیوی تسلیم کرلیا گیا۔ سب کچھ ٹھیک چل رہا تھا لیکن شادی کے اگلے ہی روز بیوی کے گاؤں سے آنے والے 3 افراد نے سب کو پریشانی میں مبتلا کردیا۔
باسودیپ نے کہا کہ بیوی کے گاؤں سے آنے والے 3 افراد نے دعویٰ کیا تھا کہ وہ بیوی کے کزن ہیں جس کے بعد انہیں گھر پر ہی ٹھہرایا گیا اور کچھ دن بعد اُن میں سے 2 واپس چلے گئے لیکن ایک شخص ہمارے ساتھ ہی رہا۔ اس پر نہ صرف مجھے بلکہ محلے داروں کو بھی کچھ شک ہوا اور ایک دن سب نے اس لڑکے کو پکڑ لیا لیکن جب مارنے لگے تو میری بیوی نے خود ہی اعتراف کرلیا کہ یہ شخص میرا عاشق ہے اور وہ اس سے شادی کرنا چاہتی ہے۔

باسودیپ نے کہا کہ تمام صوتحال کو دیکھتے ہوئے میں نے بیوی کی شادی اس کے عاشق سے کروانے کا فیصلہ کیا اور اس کے لیے پورا اہتمام بھی کیا کیوں کہ اگر بیوی کی شادی اُس کے عاشق سے کرانے کا فیصلہ نہ کرتا تو ہم تینوں کی زندگی تباہ ہوجاتی۔
|ہرائر: امریکا میں ایک نوجوان نے کمپیوٹر کے ناکارہ پرزوں کی مدد سے مین ہٹن کا حیرت انگیز ماڈل تیار کرلیا۔

زمبابوے سے تعلق رکھنے والے 17 سالہ نوجوان فنکار زید مینک نے تین ماہ کے عرصے میں کمپیوٹر کے استعمال شدہ اور ناکارہ پرزہ جات کی مدد سے نیویارک علاقے مین ہٹن کا ہوبہو ماڈل تیار کیا ہے۔


حیرت انگیز فن کے مالک زید مینک کا کہنا ہے کہ مڈ ٹاؤن مین ہٹن کا ماڈل بنانے کا پروجیکٹ اسکول کی طرف سے ملا تھا جسے بنانے میں تین ماہ تک دن رات جدوجہد کی اور اس پروجیکٹ کے دوران عمارات، سڑکوں اور گلیوں کے مناظر اور تعمیرات کی پیمائش کےلیے گوگل اور وکی پیڈیا کے اعداد وشمار اور تصاویر کا سہارا لینا پڑا۔



زید مینک کا کہنا ہے کہ مڈ ٹاؤن مین ہٹن کو حقیقی طرز پر دکھانے کےلیے 263 اسٹک ہاٹ گلیو، 27 مدر بورڈز، 11 سی پی یو، 10 مانیٹر مدر بورڈز، 18 ریم ، 15 بیٹریاں، 112 موبائل فونز، 7 پاور سپلائیز، 4 گھڑیاں، 4 ساؤنڈ کارڈ، 3 ہارڈ ڈرائیوز، 2 ٹیلی فونز اور دیگر الیکٹرونک آلات کا استعمال کیا گیا۔



زید مینک نے کہا کہ اس پروجیکٹ کو مکمل کرنے میں تین ماہ تو لگے لیکن سب سے زیادہ وقت بینک آف امریکا ٹاور کی نقل بنانے میں لگا جس کےلیے میرے دو دن صرف ہوئے جب کہ مین ہٹن آئیکن بلڈنگ کی نقل کو درست شکل دینے کےلیے دو مرتبہ بنایا گیا اور ایمپائر اسٹیٹ بلڈنگ کو بنانے میں 4 ایل ای ڈی بھی استعمال کی گئیں۔
|کہا جاتا ہے کہ انسان اس وقت سائنس اور ٹیکنالوجی کے حساب سے جس اوج کمال پر پہنچ چکا ہے وہ حیران کن ہے۔

جن باتوں اور سائنسی ایجادات کا تصور بھی سو سال پہلے تک محال تھا، آج وہ ہماری روزمرہ زندگی کا حصہ ہیں اور ایسی اشیاء ہماری عام ضروریات میں شامل اور ہمارے استعمال میں ہیں کہ جن کو ہم ’عجائبات‘ میں شمار نہیں کرتے، مگر اب سے سو سال پہلے تک یہ چیزیں ہماری زندگی میں موجود ہونا تو درکنار ان کے بارے میں سوچنا بھی محیر العقول سمجھا جاتا تھا۔ انٹرنیٹ، موبائل فون، کمپیوٹر، لیپ ٹاپ سے آگے بڑھ کر آئی فون اور ٹیبلٹ پی سی جیسی ایجادات آج ہماری نوجوان نسل یہاں تک کہ بچوں کے لیے بھی استعمال کی عام سی اشیاء کی حیثیت رکھتی ہیں۔

دوسری جانب صحت کے معاملات میں نت نئی مشینیں جیسے الٹرا ساؤنڈ اور ایم آر آئی کے ذریعے امراض کی جدید ترین تشخیص کا نظام میڈیکل سائنس کی ترقی کا مظہر ہے۔ روبوٹس اب صنعتوں کے بعد ہوٹلوں میں گاہکوں کی خدمت میں مصروف نظر آتے ہیں۔ بات اب مصنوعی ذہانت تک جاپہنچی ہے۔
اس طرح انسان خلا کی وسعتوں کے بارے میں تحقیق کے میدان میں کائنات کے اسراروں کا کھوج لگاتے لگاتے، چاند کے بعد مریخ اور اس سے بھی آگے اپنے نظام شمسی کی حدود سے باہر بھی راکٹ اور خلائی گاڑیاں بھیجنے کے قابل ہوچکا ہے۔ غرض آسمان کی بلندیوں سے لے کر سمندر اور پاتال کی گہرائیاں تک انسان کی دسترس میں آچکی ہیں۔ لیکن اس کے باوجود اللہ تعالیٰ کی بنائی ہوئی اس دنیا میں جسے ہم کرہ ارض کہتے ہیں اور جس پر ہم بستے ہیں، ابھی بھی بے شمار ایسی چیزیں اور جگہیں ہیں کہ جن کے بارے میں ہم بہت زیادہ نہیں جانتے۔ برمودا ٹرائی اینگل کا نام ہم میں سے اکثر و بیشتر لوگوں نے سنا ہی ہوگا۔ آج بھی سائنس دان اس کے متعلق صحیح طور پر جاننے سے قاصر ہیں۔ اسی طرح اہرام مصر کے بارے میں بھی مکمل معلومات ابھی تک منظر عام پر نہیں آسکیں۔

برمودہ ٹرائی اینگل اور اہرام مصر کے علاوہ بھی ہماری اس زمین پر بہت سے ایسے مقامات ہیں کہ جن کی توجیہہ و تشریح کرنے سے سائنس عاجز ہے۔ ایسے ہی چند مقامات کا ذکر درج ذیل ہے۔

-1 برج واٹر ٹرائی اینگل
(Bridge Water Triangle)
برج واٹر ٹرائی اینگل دو سو سکوائر میل پر محیط ہے اور امریکی ریاست میسا چیوسیٹس کے جنوب مشرق میں واقع ہے۔ کہا جاتا ہے کہ یہ جگہ مافوق الفطرت مخلوقات، اڑن طشتریوں، جن بھوتوں، آتشی بگولوں، غیر سائنسی مظاہر (جن کی سائنس کوئی توجیہہ پیش نہ کرسکے)، برفانی انسانوں، بڑے بڑے اژدھوں اور دیوہیکل پرندوں کا مسکن ہے۔ اس جگہ کا ذکر سب سے پہلے 1970ء کے عشرے میں ’’لورین کول مین‘‘ نامی ایک ’’کریٹپوزولوجسٹ‘‘ (مافوق الفطرت مخلوقات کے بارے میں جاننے کا علم رکھنے کے ماہر) نے اپنی کتاب ’’میسٹیریس امریکہ‘‘ (Mysterious America) میں کیا۔

یہاں ایک حصہ ’سوامپ‘(Swamp) کہلاتا ہے، روایات کے مطابق یہ وہ جگہ ہے جہاں روحیں رہتی ہیں۔ برج واٹر ٹرائی اینگل میں مختلف چٹانیں اور جنگل بھی واقع ہیں۔ ان چٹانوں کے نام ’’ڈگھٹن راک‘‘ (Dighton Rock) اور ’’پروفائل راک (Profile Rock) ہیں۔ کہا جاتا ہے کہ امریکا کے قدیم مقامی قبائل کے تاریخی کردار ’’آناوان‘‘ (Anawan) نے اپنے بادشاہ فلپ سے ’کوڑیوں کی لڑیوں سے بنی ہوئی روایتی تلوار‘ اعزاز کے طور پر پائی تھی۔ مشہور ہے کہ آج بھی رات کو بازو پھیلائے ہوئے ایک شخص کی شبیہہ ان میں سے ایک چٹان کے اوپر نظر آتی ہے۔



برج واٹر ٹرائی اینگل میں واقع ’’فری ٹاؤن فال ریوراسٹیٹ فاریسٹ‘‘ (Free Town Fall River State Forest) کے متعلق کہا جاتا ہے کہ یہ وہ جگہ ہے جہاں قدیم امریکی مقامی قبائل جانوروں کی قربانی کیا کرتے تھے۔ نیز یہاں ناصرف لوگ خودکشیاں کرتے تھے بلکہ جرائم پیشہ عناصر اور شیطان کے پیروکار بھی یہاں انسانوں کو قتل کر کے ان کی قربانی کیا کرتے تھے۔

برج واٹر ٹرائی اینگل کی حدود کے اس پاس رہنے والے اکثر لوگوں نے دعویٰ کیا ہے کہ انہوں نے یہاں اڑن طشتریاں، پراسرار جانور اور انسان اور ان کے علاوہ بھوت اور بدروحیں اور جانوروں کی مسخ شدہ لاشیں بھی دیکھی ہیں۔ ’’ہوکو موک سوامپ‘‘ کے علاقے میں برفانی انسانوں کا مسکن اور دیوہیکل پرندوں کو بھی اڑتے ہوئے دیکھے جانے کا دعویٰ کیا جاتا ہے۔ ان پرندوںکے پر آٹھ سے بارہ فٹ چوڑے بتائے جاتے ہیں۔ اسی طرح کا ایک دعویٰ نارٹنی کے ایک پولیس سارجنٹ ’’تھامس ڈراؤنی‘‘ نے بھی کیا۔ اس دعویٰ کی اہمیت یہ ہے کہ سارجنٹ تھامس نے اس دعویٰ کو باقاعدہ اپنی سرکاری رپورٹ میں درج کیا۔ 1998ء میں مقامی پولیس کو دو واقعات کی چھان بین کرنے کی ذمہ داری سونپی گئی جن میں ایک گائے اور کچھ بچھڑوں کے پاؤں کٹے مسخ شدہ لاشے جنگل میں مختلف جگہوں پر پائے گئے تھے۔

روایت مشہور ہے کہ جب مقامی قدیم قبائل، یورپ سے آنے والوں کے آگے مغلوب ہوگئے تو انہوں نے صدیوں پہلے اس علاقے کو بددعا دی تھی۔ اس وقت سے یہ جگہ آسیب زدہ ہوگئی۔ ایک دوسری روایت کے مطابق جنگ کے دوران ان قبائل سے اپنے بادشاہ کی مقدس ’کوڑیوں کی لڑیوں سے بنی ہوئی تلوار‘ گم ہوگئی تھی، جس کی پاداش میں وہ مغلوب کر دیے گئے۔

-2 بیننگٹن ٹرائی اینگل
 (Benning ton Triangle)

اس جگہ کو یہ نام ’’نیو انگلینڈ‘‘ نامی کتاب کے مصنف ’’جوزف اے سیٹرو‘‘ (Joseph A. Citro) نے 1992ء میں ایک ریڈیو نشریات کے دوران دیا تھا۔ اس کا مقصد یونان کی ایک پہاڑی ریاست ’’ورمونٹ‘‘ (Vermont) کے جنوب مغربی علاقے میں 1920ء سے 1950 ء کے دوران لاپتہ ہوجانے والے لوگوں کے نام سے ایک علاقہ منسوب کرنا تھا۔ یہ نام پھر مزید دو کتب کے ذریعے زبان زد عام ہوا، جن میں سے ایک کتاب ’’شیڈو چائلڈ‘‘ (Shadow Child) ہے، جن میں اس نے کئی ابواب ان لاپتہ لوگوں کے تذکرے کے لیے مختص کیے۔ ’’جوزف‘‘ اس علاقے کو بھی ’’برج واٹر ٹرائی اینگل‘‘ کے مماثل قرار دیتا ہے۔

جوزف کی کتب کے مطابق مقامی لوگ اس علاقے میں پراسرار طور پر لاپتہ ہوجانے والوں کے متعلق عجیب و غریب کہانیاں سناتے ہیں۔ یہ پراسرار گم شدگیاں 1940ء کے عشرے میں اپنے عروج پر پہنچ گئی تھیں۔ ایسی ہی کہانیوں میں سے ایک مشہور کہانی ایک امریکی طالبہ ’’پاؤلہ جین ویلڈن‘‘ کی ہے جو اس جگہ کی سیر کے لیے آئی تھی اور 1946ء میں یہاں ہائکنگ کرتے ہوئے لاپتہ ہوگئی۔



اس طرح 1945ء میں چوہتر سالہ ’’مڈی ریورز‘‘ چار شکاریوں کے گروپ گائیڈ کے طور پر ان کے ساتھ یہاں آیا اور یہاں سے غائب ہوگیا۔ 1949ء میں ’’جمیز ٹیڈ فورڈ‘‘ نامی ایک تجربہ کار ہائکر یہاں سے لاپتہ ہوگیا اور پھر اسے کسی نے نہیں دیکھا۔ ایک عینی شاہد کے مطابق ’’جمیز‘‘ یہاں آنے کے لیے بس میں سوار ہوا مگر آخری سٹاپ کے آنے سے پہلے ہی اسے زمین کھاگئی یا آسمان نگل گیا، کچھ پتہ نہ چل سکا۔ چوتھا گم شدہ فرد ایک آٹھ سالہ بچہ ’’پاؤل جیفسن‘‘ تھا۔ یہ بچہ بھی 1950ء میں لاپتہ ہوا۔ پاؤل اپنی ماں کے ساتھ ٹرک میں سوار تھا۔ ایک جگہ اس کی ماں ٹرک روک کر کسی کام سے نزدیکی باڑے میں گئی اور جب وہ تقریباً ایک گھنٹے بعد واپس آئی تو ’’پاؤل‘‘ غائب تھا۔ اس کا سراخ بھی پھر کبھی نہیں ملا۔

پاؤل کے لاپتہ ہونے کے محض سولہ دن بعد تریپن سالہ ’’فرائد الینگر‘‘ اپنے کزن ’’ہربرٹ ایلسز‘‘ کے ساتھ اس علاقے میں ہائکنگ کے لیے آئی۔ ہائکنگ کے دوران اس کا پیر پھسلا اور وہ ایک ندی میں جاگری۔ ندی سے باہر نکل کر اس نے اپنے کزن کو کہا کہ وہ وہیں اس کا انتظار کرے اور وہ کیمپ سائٹ جاکر کپڑے تبدیل کرکے آتی ہے۔ وہ پھر کبھی واپس نہیں آئی۔ سات ماہ بعد اس کی لاش تو اس علاقے سے مل گئی لیکن حیرت انگیز بات یہ ہے کہ جس علاقے سے اس کی لاش ملی اس جگہ کو ان سات ماہ کے دوران درجنوں رضا کاروں نے پیدل اور ایک ہیلی کاپٹر کی مدد سے بھی متعدد بار چھان مارا تھا۔

آس پاس کے لوگ ان گمشدگیوں کو غیر مرئی مخلوق اور برفانی انسانوں کی کارستانی قرار دیتے ہیں۔

-3 سین لیوئس ویلی
 (San Luis Valley)

امریکی ریاست ’’کولوریڈو‘‘ (Colorado) میں واقع اس وادی کا کچھ حصہ نیو میکسیکو تک پھیلا ہوا ہے۔ ’’دریائے ریو گرانڈے‘‘ (Rio Grande) کا منبع یہیں ہے۔ میکسیکو امریکی جنگ کے بعد یہ علاقہ امریکا کے قبضے میں آیا۔ 1868ء سے پہلے مقامی انڈین ’’یوٹے‘‘ (Ute) قبائل کی شاخ ’’کپوٹا‘‘ (Capote) یہاں آباد تھے۔

پوری دنیا میں اس وادی کی وجۂ شہرت یہ ہے کہ یہیں پر آج تک سب سے زیادہ اڑن طشتریوں کے دیکھے جانے کے دعوے کیے گئے ہیں۔ مسخ شدہ مردہ پالتو جانوروں کے ملنے کے دعوے اس کے علاوہ ہیں۔ اڑن طشتریوں کے دیکھے جانے کے واقعات اس علاقے میں اتنے عام ہیں کہ ’’جوڈی میسولین‘‘ نامی ایک خاتون نے اپنے فارم ہاؤس میں باقاعدہ ایک واچ ٹاور محض اس لیے تعمیر کروایا تاکہ وہ ان اڑن طشتریوں کو واضح طور پر دیکھ سکے۔ اس خاتون نے 2000ء سے لے کر اب تک اکیلے ہی پچاس سے زائد بار اڑن طشتریوں کو دیکھنے کا دعویٰ کیا ہے۔ کئی بار تو درجنوں افراد نے اکٹھے ایک ہی وقت میں ان کا نظارہ کیا۔



 

مگر اڑن طشتریوں سے بھی زیادہ مسخ شدہ مردہ جانوروں کے پائے جانے کی چٹ پٹی کہانیاں یہاں مشہور ہیں۔ یہ سلسلہ 1967ء میں شروع ہوا جب ’’سنیپی‘‘ (Snippy) نامی ایک گھوڑے کی لاش ملی، جس کا مغز غائب تھا اور گردن کی ہڈیاں نچی ہوئی تھیں۔ اس واقعہ کے بعد اس طرح کے سینکڑوں مزید واقعات پیش آئے۔ ان تمام واقعات میں کئی چیزیں مشترکہ ہیں۔ مثلاً جانوروں کے اردگرد خون کا کوئی قطرہ نہیں پایا گیا۔ دوسرے ان کے جسموں کو بہت صفائی سے کاٹا گیا تھا جس سے یہ ظاہر ہوتا ہے کہ یہ شکاری درندوں کا کام نہیں اور تیسرے یہ کہ یہ تمام جانور ایک دن پہلے تک بالکل تندرست و توانا تھے۔ اس سلسلے میں آج تک تحقیقات کسی نتیجے تک نہیں پہنچ سکیں اور یہ واقعات اب بھی جاری ہیں۔

کچھ کسانوں کا کہنا ہے کہ اس طرح کے واقعات سے پہلے کی رات انہیں آسمان پر کچھ پراسرار سی روشنیاں نظر آتی ہیں۔ اس بات سے یہ تاثر ملتا ہے کہ شاید یہ کام کسی خلائی مخلوق کا ہے۔

 

-4 مشی گن ٹرائی اینگل
 (Michigan Triangle)

جھیل مشی گن شمالی امریکا کی پانچ سب سے بڑی جھیلوں میں سے ایک ہے۔ اس کی خصوصیت مگر یہ ہے کہ یہ جھیل ساری کی ساری امریکا ہی میں واقع ہے، ورنہ دیگر چار جھیلیں مشترکہ طور پر امریکااور کینیڈا میں ہیں۔

اس جھیل کے گرد آباد اولین لوگ ’’ہوپ ویل انڈینز (Hope Well Indians) کہلاتے تھے۔ 800ء کے بعد ان کا کلچر نابود ہوگیا اور اگلے چند سو سالوں تک یہ علاقہ ’’لیٹ وڈلینڈ انڈینز‘‘ (Late Wood Land Indians) کا گہوارہ بنا رہا اور بالآخر بعد میں یہاں یورپینز کا قبضہ ہوگیا۔

مشی گن ٹرائی اینگل اسی جھیل کے مرکزی حصہ کو کہا جاتا ہے۔ یہ ٹرائی اینگل بھی طیاروں اور بحری جہازوں کے غیاب کے باعث شہرت رکھتا ہے۔



28 اپریل 1937ء کو کیپٹن جارج آر ڈونر اپنے بحری جہاز میں اس جھیل سے گزرے۔ کیپٹن ڈونر کچھ تھکاوٹ محسوس کررہے تھے۔ انہوں نے اپنے ماتحت کو کہا کہ وہ اپنے کیبن میں آرام کرنا چاہتے ہیں، تاہم منزل پر پہنچنے سے پہلے انہیں جگا دیا جائے۔ کئی گھنٹوں بعد جب ان کا ماتحت انہیں اٹھانے کے لیے گیا تو کیپٹن اپنے کیبن میں موجود نہیں تھے۔ پورے جہاز کوچھان مارا گیا مگر کیپٹن ڈونر نہیں ملے۔

23 جون 1950ء کو نارتھ ویسٹ ایئرلائن کی فلائٹ نمبر 2501 اپنی منزل کی طرف رواں دواں تھی۔ جہاز کے پائلٹ ’’رابرٹ سیلنڈ‘‘ بہت تجربے کار پائلٹ شمار ہوتے تھے۔ جہاز میں اس وقت اٹھاون مسافر بھی سوار تھے۔ درمیانی شب میں جب ان کی فلائٹ کو خراب موسم کی وجہ سے اپنا رخ تھوڑا تبدیل کرنا پڑا تو وہ مشی گن جھیل کے او پر سے گزرے۔ اسی دوران پائلٹ نے کنٹرول ٹاور سے اپنی بلندی 3500 فٹ سے کم کرکے 2500 فٹ پر آنے کی درخواست کی لیکن اس کی کوئی وجہ بیان نہیں کی۔ اسی وجہ سے ان کی درخواست مسترد کردی گئی۔ یہ آخری رابطہ تھا جو جہاز اور کنٹرول ٹاور کے درمیان ہوا اس کے بعد جہاز لاپتہ ہوگیا۔ یہ بات واضح رہے کہ جہاز جھیل میں گرگیا تھا کیونکہ بعد میں جھیل کی سطح پر اس کی نشستوں کے کور کے ٹکڑے تیرتے ہوئے پائے گئے مگر سب سے حیرت انگیز پہلو یہ ہے کہ بہت تلاش و بسیار کے باوجود نا تو جہاز اور نا ہی مسافروںکی کوئی باقیات مل سکیں۔

-5 پوائنٹ پلیزنٹ
 (Point Pleasant)

اس نام کو سن کر ایسا لگتا ہے کہ یہ کوئی ایسی جگہ ہوگی جہاں سب خوش رہتے ہوں گے اور وہاں جانے والے بھی اس جگہ پہنچ کر بہت خوشی محسوس کرتے ہوں گے۔ ستم ظریفی مگر یہ ہے کہ ایسا نہیں ہے۔

یہ شہر ریاست ویسٹ ورجینیا، امریکامیں واقع ہے۔ یہ قصبہ بھی اپنی پراسرار اور عجیب و غریب داستانوں کی وجہ سے مشہور ہے۔ ان کہانیوں میں سب سے زیادہ شہرت ان کہانیوں کو ملی جن میں ’’موتھ مین‘‘ (Mothman) نامی ایک مخلوق کا ذکر آتا ہے۔ نومبر 1966ء سے دسمبر 1967ء تک اس مخلوق نے پورے علاقے میں دہشت پھیلائے رکھی۔ ’پوائنٹ پلیزنٹ‘ کے سو سے زائد افراد ’’موتھ مین‘‘ کو دیکھنے کے دعویدار ہیں۔ ان کے بقول ’’موتھ مین‘‘ کا قد سات فٹ لمبا تھا، اس کی چھاتی چوڑی اور لال سرخ آنکھیں مقناطیسی قوت رکھتی تھیں۔ علاوہ ازیں اس کے دس فٹ لمبے پر بھی تھے جو اس کے پیچھے پیچھے زمین پر گھسیٹتے رہتے تھے۔



’’موتھ مین‘‘ جو کتابوں اور فلموں کا موضوع بھی رہا ہے، کی کئی توجیہات ہوسکتی ہیں۔ کچھ لوگوں کے نزدیک وہ کوئی خلائی مخلوق تھی جبکہ کچھ کے خیال میں وہ ارتقائی مراحل سے گزرتی ہوئی کوئی نوع تھی۔ اکثر لوگ سمجھتے تھے کہ وہ اصل میں کوئی الّو یا ساحلی بگلا نما پرندہ تھا جس سے پوائنٹ پلیزنٹ کے لوگ خوف کھاتے رہے۔

اس کے علاوہ پوائنٹ پلیزنٹ کے لوگ بھی اڑن طشتریاں دیکھے جانے اور ’’مین ان بلیک‘‘ (Men in Black) کے نام سے موسوم انسان نما ایسی مخلوق کے عینی شاہد ہونے کے دعویدار ہیں جو ظاہری وضع قطع اور آواز کے ذریعے لوگوں کے اوسان خطا کردینے کی صلاحیت رکھتے ہیں۔ اس مخلوق کے بارے میں کہا جاتا ہے کہ یہ صرف ایسے لوگوں کے ملاقات کرتے ہیں جو محیر العقول واقعات کے عینی شاہد ہونے کی شہرت رکھتے ہوں۔

-6 بگیلو رینچ (Bige Low Ranch)

480 ایکڑ پر محیط یہ ذاتی جائیداد، امریکی ریاست ’’اوٹاہ‘‘ (Utah) میں واقع ہے۔ یہ بھی ماورائے عقل واقعات اور اڑن طشتریوں کے حوالے سے مشہور ہے۔ 1950ء کی دہائی سے یہاں حیرت انگیز واقعات تسلسل سے رونما ہوتے چلے آرہے ہیں، مگر زیادہ تر ایسے واقعات کا تذکرہ 1994ء میں ’’ٹیری‘‘ (Terry) اور ’’گون شرمین‘‘ (Gwen Sherman) نامی دو رینجرز کی یہاں تعیناتی کے بعد سے سننے کو ملے۔

پہلے دن جب یہ دونوں رینجرز یہاں آئے تو انہوں نے ایک قوی الجثہ بھیڑیے کو چراگاہ میں کھڑا دیکھا۔ وہ اس بھیڑیے کو پالتو سمجھ کر اس کے پاس چلے گئے۔ بھیڑیا سرجھکائے کھڑا رہا لیکن اچانک ہی اس نے قریبی واقع گائے بھینسوں کے باڑے کی باڑھ میں سے ایک بچھڑے کو تھوتھنی سے پکڑ کر باہر کھینچ لیا اور بھاگ نکلا۔ جب ایک رینجر ’’ٹیری‘‘ نے اپنے پستول سے اس پر فائر کیا تو بھیڑیے پر گولیوں کا کوئی اثر نہیں ہوا۔ آخر کار ’’ٹیری‘‘ اپنی شاٹ گن نکال لایا اور اس سے بھیڑیے پر فائر کیے، لیکن اس کا بھی کوئی فائدہ نہیں ہوا اور بھیڑیے کو کوئی گزند نہ پہنچی۔ جب اس بھیڑیے کا تعاقب کرنے کی کوشش کی گئی تو اس کے پیروں کے نشان تک نہ ملے۔ یوں لگتا تھا کہ جیسے وہ ہوا میں تحلیل ہوگیا ہو۔



ان واقعات کا یہاں اختتام نہیں ہوا بلکہ یکے بعد دیگرے اڑن طشتریوں کا نظر آنا، ہوا میں رقصاں بگولوں کا ظاہر ہونا، (جن کے متعلق کہا جاتا ہے کہ ان کی زد میں آکر تین کتے بھی غائب ہوگئے)، ماورائے عقل مخلوقات اور مسخ شدہ مردہ مویشی ملنے جیسے واقعات کا ایک تسلسل رواں رہا۔ حالات اتنے خراب ہوگئے کہ 1996ء میں مالکوں نے یہ جائیداد فروخت کردی۔ نیا مالک ’’نیشنل انسٹیٹیوٹ فار ڈسکوری سائنس‘‘ نامی ادارے کا بانی تھا جو یہاں آکر ان پراسرار واقعات کا کھوج لگانے کی کوشش کرتا لیکن یہ بات بھی حیرت انگیز ہے کہ اس نے یا اس کے ادارے نے اس بارے میں اپنی تحقیقات کے نتائج کو آج تک صیغہ راز میں رکھا ہوا ہے۔

-7 دی ڈیولز سی (The Devil’s Sea)

اس کو ’’دی ڈریگنز ٹرائی اینگل ’’یا‘‘ دی پیسفک برمودا ٹرائی اینگل‘‘ بھی کہا جاتا ہے۔ یہ بحرالکاہل کے جزیرے ’’میاکے‘‘ (Miyake) کے اردگرد کا علاقہ ہے جو جاپان کے دارالحکومت ٹوکیو کے جنوب میں تقریباً سو کلو میٹرز کے فاصلے پر واقع ہے۔ برمودہ ٹرائی اینگل ہی کی طرح سمندر کا یہ حصہ بھی پراسرار واقعات، غیر معمولی مقناطیسی طاقت، ناقابل فہم اجسام اور روشنیوں کے ظہور اور غیر توضیحی گم شدگیوں کی وجہ سے مشہور ہے۔ یہاں تک کہ جاپانی محکمہ ماہی گیری نے بھی اس علاقے کو خطرناک قرار دیتے ہوئے ماہی گیروں کو اس سے دور رہنے کی ہدایات جاری کی ہوئی ہیں۔

24 دسمبر 1952ء کو یہاں زیر سمندر پھٹ پڑنے والے ایک آتش فشاں کے بارے میں معلومات حاصل کرنے کے لیے جاپان نے اپنا ایک تحقیقاتی بحری جہاز اس علاقے کی طرف روانہ کیا، جس کا نام ’’کائیو مارو۔5‘‘ (Kaiyo Maru-5) تھا۔ اس جہاز پر عملے کے اکتیس افراد سوار تھے۔ یہ جہاز نے اس علاقے میں پہنچنے کے بعد صرف ایک ’’SOS‘‘ (مدد کے لیے بھیجا جانے والا ریڈیائی پیغام) بھیجا اور پھر اس کا کچھ پتا نہ چل سکا، نہ ہی پھر کبھی اسے دوبارہ دیکھا گیا۔



اسی طرح اپریل 1949ء سے لے کر اکتوبر 1953ء تک کے درمیانی عرصے میں بارہ سو کلو میٹرز کے اس سمندری علاقے میں کوئی سات کے قریب چھوٹی ماہی گیر کشتیاں غائب ہوئیں۔ تاریخ یہ بتاتی ہے کہ چین کے مشہور بادشاہ قبلائی خان نے جاپان کو فتح کرنے کے لیے متعدد بار بحری مہمات بھیجیں مگر وہ اس شیطانی سمندر کو عبور نہ کرسکیں اور تقریباً چالیس ہزار افراد اس مہم جوئی میں اپنی جانیں گنوا بیٹھے۔

اس ٹرائی اینگل کے بارے میں بہت سی کہانیاں روایت کی جاتی ہیں۔کہا جاتا ہے کہ زمین پر آنے کے لیے یہ کسی خلائی مخلوق کا ’’گیٹ وے‘‘ ہے۔ اکثر ماہرین یہ سائنسی توجیح بھی پیش کرتے ہیں کہ یہاں زیر سمندر ’’میتھین ہائڈریٹس‘‘ (Methane Hydrates) کے وسیع ذخائر موجود ہیں۔ میتھین ہائڈریٹس گیسC ْ18 سے زائد درجہ حرارت پر دھماکے سے پھٹ جاتی ہے۔ یہ گیس برف کے ذخائر نما شکل کی ہوتی ہے اور اس کے تودے پیندے کی جانب سے ٹوٹنا شروع ہوتے ہیں اور پھر اوپر تک ٹوٹتے چلے جاتے ہیں، جس کی وجہ سے سطح آب پر بلبلے پیدا ہونا شروع ہو جاتے ہیں۔ اس عمل کے دوران یہ بلبلے کسی بھی بحری جہاز کو آسانی سے ڈبو سکتے ہیں اور اس کے ملبے تک کا نام و نشان بھی باقی نہیں رہتا۔ ایک اور نظریہ یہ بھی ہے کہ اس علاقے میں واقع زیر سمندر آتش فشاں (جو یہاں بہت عام ہیں) ان تمام واقعات کے ذمہ دار ہیں۔

-8 لیک اینجیکیونی (Lake Anji Kuni)

دیگر پراسرار جگہوں کے برخلاف اس جھیل نے اکا دکا افراد یا جہازوں کی بجائے ایک پورے گاؤں کے باسیوں کو صفحہ ہستی سے مٹا کر اسراروں سے بھری اس دنیا میں اپنا نام پیدا کیا۔

یہ جھیل کینیڈا میں واقع ہے۔ اس جھیل کا ساحل چٹانوں پر مشتمل ہے۔ اس علاقے سے اکثر ان شکاریوں کا گزرنا ہوتا رہتا ہے جو کھالوں کے حصول کے لیے جانوروں کا شکار کرتے تھے۔ نومبر 1930ء میں ایسے ہی ایک شکاری ’’جوئی لابلے‘‘ (Joe Labelle) ، جو اکثر یہاں آتا رہتا تھا، کا گزر جب اس جگہ سے ہوا تو وہ یہ دیکھ کر حیران رہ گیا کہ گاؤں کے تمام باسی غائب تھے۔ اسے ان کے گھروں میں ان سلے کپڑے ملے جن میں سوئیاں تک پیوست تھیں، جیسے کوئی انہیں سیتے سیتے ابھی اٹھ کر گیا ہو۔ چولہوں پر کھانے کی دیگچیاں دھری تھیں اور ان میں گرم کھانا موجود تھا۔



یوں لگتا تھا کہ جیسے گاؤں والوں کو اچانک ہی کہیں جانا پڑگیا ہو اور جو جس حال میں بھی تھا، سب چھوڑ کر اٹھا اور چل دیا۔ پر، وہ سب کہاں اور کیوں گئے اور وہ بھی اتنے اچانک؟ یہ بات آج بھی ایک راز ہے۔ سب سے زیادہ پریشان کن بات یہ تھی کہ وہاں ’’جوئی‘‘ کو برف گاڑی کھینچنے والے سات کتے بھوک کی وجہ سے مرے ہوئے ملے، جبکہ کھلی ہوئی دکانوں میں کھانے پینے کی اشیا بھی موجود تھیں۔ نیز گاؤں کے قبرستان کی ایک قبر بھی کھدی ہوئی تھی اور مردہ اندر موجود نہیں تھا۔ حیرت انگیز بات یہ ہے کہ قرائن سے یہ بات صاف معلوم ہورہی تھی کہ یہ کام کسی جنگلی جانور کا نہیں کیونکہ کھدی ہوئی قبر کے چاروں طرف موجود پتھروں کی حد بندی اپنی جگہ اسی طرح صحیح سالم موجود تھی۔ لوگ کہتے ہیںکہ اس واقعہ سے پیشتر بھی آسمان پر عجیب و غریب روشنیاں دیکھی گئی تھیں۔ یوں یہ واقعہ بھی خلائی مخلوق، بھوتوں اور ڈریکولا کے کھاتے میں چلا گیا اور آج تک اس کی اصل حقیقت معلوم نہ ہوسکی۔

-9 ساؤتھ ایٹلانٹک اینوملی
 (Soth Antlantic Anonaly)

اگر آپ کو یہ بتایا جائے کہ ہماری زمین کے اوپر خلا میں بھی ایک ’’برمودا ٹرائی اینگل‘ موجود ہے تو کیا آپ یقین کریں گے؟ نہیں نا؟ مگر ایسا ہے اور یہ ’’ساؤتھ ایٹلانٹک اینوملی‘‘ کہلاتا ہے۔ یہ وہ جگہ ہے جہاں مقناطیسی ’چارجڈ پارٹیکلز‘ شمسی ہواؤں کی وجہ سے وجود میں آتے ہیں۔ یہ مقناطیسی چارجڈ پارٹیکلز کراہ ارض کے مقناطیسی میدان کی کشش کی وجہ سے جکڑ میں آ جاتے ہیں اور زمین کے گرد اکٹھے ہوجاتے ہیں۔ خلا میں جس جگہ یہ مقناطیسی قوت زمین کی سطح کے نزدیک ترین واقع ہے وہ ’’ارتھ انر وان آلین بیلٹ‘‘ (Earth’s Iner Van Allen Belt) کے نام سے جانی جاتی ہے۔ یہاں زمین کے مقناطیسی میدان کی کشش سب سے کمزور ترین ہوتی ہے اور یہ اٹیلانٹک اوشن کے برازیل والی سمت عین اوپر خلا میں موجود ہے۔



اس مقام سے گزرنے والے مصنوعی سیارے اور خلائی شٹل وغیرہ مختلف مسائل کا شکار ہوجاتے ہیں اور ان میں لگے کمپیوٹرز اپنا کام کرنا چھوڑ دیتے ہیں۔ خلا میں گردش کرتی ’’ہبل‘‘ نامی ٹیلی سکوپ، جو سائنس دانوں کو کائنات کی وسعتوں میں تیرتے سیاروں اور ستاروں کے بارے میں معلومات فراہم کرنے ایک اہم ذریعہ ہے، وہ بھی دوران گردش یہاں سے گزرتے ہوئے اپنے تمام مشاہدات بند کردیتی ہے۔ بین الاقوامی خلائی اسٹیشن، جو یہاں سے 24 گھنٹے میں 5 بار گزرتا ہے، سے بھی خلا میں چہل قدمی جیسے افعال یہاں سے گزرنے کے دوران معطل کردیئے جاتے ہیں کیونکہ خلا بازوں کو یہاں صرف پھوٹتے ستاروں کے علاوہ اور کچھ نظر نہیں آتا۔ محسوس یوں ہوتا ہے کہ جیسے یہ صرف کوئی ٹیکنیکل مسئلہ نہیں ہے۔ بظاہر یہی دکھائی دیتا ہے کہ ان سب مسائل کا تکنیکی سبب اس مقناطیسی میدان کے یہ چارجڈ پارٹیکلز ہی ہیں لیکن سائنس دان ابھی بھی اس بارے میں پر اعتماد نہیں ہیں کہ ایسا ہی ہے۔ تو پھر کیوں نا یہ سب بھی کسی نامعلوم خلائی مخلوق کے کھاتے میں ڈال دیا جائے؟

-10 سپر سٹیشن ماؤنٹنز
 (Superstition Mountains)

امریکی ریاست ایرازونا میں واقع یہ سلسلے کوہ، آج سے تقریباً پچیس ملین برس پہلے آتش فشانی عمل کے ذریعے معرض وجود میں آیا۔ روائتی داستانوں کے مطابق 1800ء کے اریب قریب ’’جیکب والٹز‘‘ (Jacob Walts) نامی ایک شخص نے ان پہاڑوں میں ایک بہت بڑی سونے کی کان دریافت کی۔ اس وقت سے ہی اس کان کو ’’دی لاسٹ ڈچ مینز گولڈ مائن‘‘ (The Lost Dutchmans Gold Mine) کے نام سے یاد کیا جاتا ہے۔ جیکب نے بستر مرگ تک اس کان کا محل وقوع صیغۂ راز میں رکھا۔ بعد میں بے شمار لوگوں نے اس کان کو دھونڈنے کی کوششیں کیں مگر لاحاصل۔ کچھ لوگ کہتے ہیں کہ ان لوگوں کی روحیں آج بھی ان پہاڑوں میں بین کرتی پھرتی ہیں جو سونے کی کان کی تلاش میں یہاں سرگرداں رہے اور بالآخر موت کی گھائیوں میں اترگئے۔



ایک اور روائتی کہانی کے مطابق سونے کی کان کے خزانے کے پہرے دار ’’ٹو آر۔ ٹمز‘‘ (Tuar-Tums) یعنی چھوٹے قد والے ’’بونے لوگ‘‘ ہیں جو ان پہاڑوں کے نیچے واقع غاروں اور سرنگوں میں رہتے ہیں۔ چند کوچہ گردوں کا خیال ہے کہ انہیں یقین ہے کہ جہنم کا دروازہ ان ہی پہاڑوں میں موجود ہے۔گو آج بھی بہت سے لوگ یہاں ہائیکنگ کے لیے بھی آتے ہیں۔

یہ ہیں وہ حیرت انگیز مقامات جو ہمارے اس بھید بھرے سیارے پر پائے جاتے ہیں اور ان کا اسرار آج بھی قائم ہے۔
|بخارسٹ: رومانیہ میں 68 سالہ شخص اپنے زندہ ہونے کا ثبوت لے کر عدالت پہنچ گیا تاہم جج نے اس کے دعوے کو مسترد کردیا۔

مقامی میڈیا کے مطابق ری لیو 1992ء میں ترکی پہنچا تھا تاہم اس کا رابطہ رومانیہ میں موجود اپنے اہل خانہ سے کٹ گیا تھا ، پندرہ سال تک شوہر کی کوئی خبر نہ پاکر رومانیہ میں مقیم اہلیہ نے بیوگی کے سرٹیفکیٹ کے لیے عدالت سے رجوع کیا۔ عدالت نے تحقیقاتی اداروں کی رپورٹ پر ری لیو کو مردہ قرار دے کر اہلیہ کو بیوگی کا سرٹیفکیٹ دے دیا۔

حال ہی میں ری لیو کو ترکی سے ڈی پورٹ کردیا گیا اور وہ رومانیہ واپس پہنچ گیا جہاں اسے سرکاری طور پر مردہ قرار دے دیا گیا تھا ری لیو نے اس فیصلے کے خلاف عدالت میں درخواست دائر کردی اور استدعا کی کہ اہلیہ نے طویل عرصے تک رابطہ نہ ہونے کی وجہ سے مردہ سمجھ کر ڈیتھ سرٹیفکیٹ حاصل کرلیا ہے حالانکہ وہ زندہ ہے۔
ری لیو نے رومانیہ کی عدالت میں بہ نفس نفیس عدالت پہنچ کر اپنے زندہ ہونے کا ثبوت دیا تاہم عدالت نے ری لیو کے دعوے کو مسترد کرتے ہوئے سرکاری دستاویز کو درست قرار دیا۔ عدالت نے درخواست گزار کو اس مسئلے کے حل کے لیے میونسپل حکام سے رجوع کرنے کا حکم دیا۔

عدالتی ترجمان نے میڈیا کو بتایا کہ شمال مشرقی شہر واسولوئی عدالت نے ری لیو کے دعوے کو تاخیر سے جمع کرانے کی وجہ سے مسترد کیا ہے اور تاحال انہیں مردہ قرار دینے کا 15 سال پرانا فیصلہ برقرار رکھا ہے۔
|دوحا: بنکاک سے دوحا جانے والی پرواز کے دوران طیارے میں چار گھنٹے تک پرندہ اڑتا رہا اور کوئی بھی اسے پکڑ نہ سکا۔

قطر ایئرلائن کی پرواز کے مسافروں کے لیے بنکاک سے دوحا کا سفر اس وقت دلچسپ بن گیا جب 39 ہزار فٹ کی بلندی پرجہاز میں اچانک پرندہ اڑنے لگا جسے دیکھ کر مسافر حیران رہ گئے۔

مسافروں نے پرندے کو پکڑنے کی بھرپور کوشش کی تاہم وہ اپنی پھرتی کی وجہ سے کسی کے ہاتھ نہ آیا۔ طیارے کے عملے نے بھی پرندے کو پکڑنے کی ہرممکن کوشش کی لیکن انہیں بھی ناکامی کا سامنا کرنا پڑا اور بالآخر چار گھنٹے بعد طیارہ لینڈ ہونے پر وہ خود ہی باہر نکل گیا۔
پرندے کی وجہ سے مسافروں کا سفر یادگار بن گیا اور وہ اس دلچسپ لمحات کی یادیں لے کراپنی اپنی منزل کی جانب روانہ ہوگئے۔
|لندن: برطانیہ کی معروف خاتون ٹی وی میزبان جینی فالکنر نے شریانوں کے مرض سے زرد پڑ جانے والی انگشت کی تصویر شیئر کی جسے دیکھ کر لوگ حیران رہ گئے۔

ٹی وی ہوسٹ نے رینانڈ نامی مرض سے لڑنے  کے دوران پیش آنے والی مشکلات اور اس سے نجات پانے کے لیے جدوجہد کے حوالے سے سوشل میڈیا پر مداحوں کو بتایا کہ  شریانوں کے مرض کی وجہ سے ان کے ہاتھ کی ایک انگلی کا خون ختم ہوکر رنگ زرد ہوگیا۔


رینانڈ بیماری میں انگلیوں کی شریانوں کا شدید کھنچاؤ  ہوتا ہے جس سے انگلیوں کی زردی یا نیل پن پیدا ہوتاہے اور کبھی اس کے نتیجے میں گوشت مردہ  بھی ہوجاتا  ہے۔

انسٹاگرام میں شیئر کی گئی تصویر میں دیکھا جاسکتا ہے کہ ٹی وی ہوسٹ کی ایک انگلی باقی انگلیوں سے بالکل مختلف نظر آرہی ہے کیونکہ اس کا رنگ مکمل طور پر تبدیل ہوکر زرد ہوچکا ہے۔

اس تصویر کو دیکھ کر ان کے مداح حیرت زدہ ہوگئے کہ کس طرح وہ اس  بیماری سے دردناک جنگ کررہی ہیں۔ جینی فالکنر 17سال کی عمر سے اس بیماری سے لڑرہی ہیں اور اب ان کی عمر 42 سال ہے۔
|لندن: دنیا کا سب سے بڑا صحارا مزید پھیلتا چلا جا رہا ہے اور پچھلے 100سال میں اس کے رقبے میں 10 فیصد کا اضافہ ہو چکا ہے۔ 

صحارا دنیا کا سب سے بڑا صحرا ہے، لیکن یہ مزید پھیلتا چلا جا رہا ہے اور پچھلے 100سال میں اس کے رقبے میں 10 فیصد کا اضافہ ہو چکا ہے۔

ایک تازہ ترین تحقیق کے مطابق صحارا جنوب کی طرف حرکت کر کے سوڈان اور چاڈ کے ٹراپیکل علاقوں میں داخل ہو رہا ہے، جس سے سرسبز علاقے خشک ہو رہے ہیں اور کاشت کاری کے لیے مخصوص زمینیں بنجر ہوتی جارہی ہیں۔
صحارا کا کل رقبہ 92 لاکھ مربع کلومیٹر ہے جبکہ اس میں گذشتہ ایک صدی کے دوران ہونے والا اضافہ پاکستان کے رقبے سے بھی زیادہ ہے۔
|امریکا میں ایک خاتون نے پالتو بلی کی زندگی بچانے کی خاطر اس کے گردے کے ٹرانسپلانٹ پر 19 ہزار ڈالر خرچ کرڈالے۔

میری لینڈ کے شہر بالٹی مور کی خاتون پروفیسر بیسٹی بوائڈ نے اپنی پسندیدہ بلی اسٹینلے کی زندگی بچا کر نئی مثال قائم کردی۔ بالٹی مور کی رہائشی خاتون کو 2016ء میں ایک روٹین چیک اپ کے دوران ڈاکٹرز نے بتایا کہ ان کی بلی کا گردہ کام نہیں کررہا اور یہ صرف 3 ماہ ہی زندہ رہ سکے گی جس کے بعد خاتون نے بلی کو نئی زندگی دینے کے لیے ماہر ڈاکٹر کی تلاش شروع کردی۔

خوش قسمتی سے بلی 3 ماہ بعد بھی زندہ رہی جس پر بیسٹی کو مزید حوصلہ ملا اور انہوں نے بلی کے گردے کا ٹرانسپلانٹ کروانے کا فیصلہ کیا اور اس کے لیے تمام تر معلومات اکٹھی کیں جب کہ ڈونر کو بھی تلاش کرلیا مگر ڈاکٹرز نے ٹرانسپلانٹ کے لیے 19 ہزار ڈالر کا خرچ بتایا۔
خاتون کے شوہر ایک فری لانس صحافی تھے اور پروفیسر کی سالانہ کمائی بھی صرف 46 ہزار ڈالر تھی لیکن اس کے باوجود انہوں نے اس ٹرانسپلانٹ کا فیصلہ کیا اور اپنے جڑواں بچوں کے اخراجات اور نئی گاڑی خریدنے کے لیے جمع کی گئی رقم بلی کے ٹرانسپلانٹ پر خرچ کرڈالی۔

ٹرانسپلانٹ کے بعد ایک انٹریو میں بیسٹی کا کہنا تھا کہ مجھے میرے دوستوں اور فیملی ممبران نے کہا کہ وہ ایک بلی پر اتنے پیسے خرچ نہ کرے بلکہ یہ پیسے اپنے بچوں کے اسکول کے لیے سنبھال کررکھے یہاں تک کہ ڈاکٹرز نے بھی کہا کہ ٹرانسپلانٹ کا مرحلہ خطرے سے خالی نہیں، اس میں بلی کی جان بھی جاسکتی ہے مگر میں نے انہیں جواب دیا کہ یہ بلی بھی میری فیملی کا حصہ ہے اور مجھے انسانوں میں آج تک کسی نے اتنا پیار نہیں کیا جتنا پیار مجھے اس بلی سے ملا، اسی لیے مجھے بھی اسٹینلے سے بے پناہ محبت ہے۔
| وزنی اس رسولی کو نکال دیا۔

امریکی شہری کیون ڈیلے دل کے آپریشن کے بعد سے اپنے بڑھتے ہوئے وزن سے پریشان تھے تاہم انہیں علم نہیں تھا کہ جسے وہ پیٹ کی بڑھتی ہوئی چربی سمجھ رہے ہیں وہ دراصل ’ٹیومر‘‘ ہے۔ حیران کن طور پر اس رسولی میں کوئی تکلیف محسوس نہیں ہوئی اور آخرتک 63 سالہ کیون ڈیلے اسے بڑھتا ہوا پیٹ ہی سمجھتے رہے۔

بڑھتے ہوئے پیٹ سے پریشان کیون ڈیلے نے امریکی ڈاکٹرز سے رجوع کیا جہاں ابتدائی ٹیسٹ کے بعد ہی پتا چل گیا کہ جسے موٹاپا سمجھ رہے ہیں وہ دراصل پیٹ کی چربی کا کینسر ہے جو دنیا میں چند ہی مریضوں کو ہوتا ہے، کینسر کی اس قسم میں مرض میں پیٹ کی رسولی 10 سے 20 پونڈز وزنی ہو سکتی ہے تاہم حیران کن طور پر کیون ڈیلے کے پیٹ میں موجود رسولی کا وزن 34 پونڈ نکلا جو کہ بہت زیادہ ہے۔
ماہرین کی ایک ٹیم نے آپریشن کر کے 34 پونڈ یعنی 15 کلو 400 گرام وزنی رسول کو کامیابی سے نکال دیا۔ ڈاکٹر جولیو کا کہنا تھا کہ ٹیومر مریض کے گردوں کے اوپری حصے پر موجود تھا اور10 سے 15 سال میں اس حجم تک پہنچ گیا اور خدشہ پیدا ہوگیا کہ اتنی بڑے حجم  اور وزن کی رسولی جسم کے دیگر حصوں پر اثر انداز نہ ہوجائے۔
|تائیوان: دو سال قبل سمندر میں کھو جانے والا کیمرا ڈھائی ہزار کلومیٹر کا سمندری فاصلہ طے کرکے تائیوان کے ساحل پر اصل حالت اور مکمل چارجنگ کے ساتھ مل گیا۔

تائیوان کے ساحل پر صفائی مہم کے دوران اسکول کے بچوں کو ایک کیمرا ملا جو نا صرف پورا چارج تھا بلکہ اس میں پانی کا ایک قطرہ بھی داخل نہیں ہوا تھا۔ سب سے حیران کن بات یہ تھی کہ وہ درست حالت میں تھا۔ یہ جاپان کے ایک غوطہ خور گروپ کا کیمرا تھا جو ایک مہم کے دوران زیرآب ہی رہ گیا تھا لیکن سیکڑوں کلومیٹر بہتے ہوئے تائیوان پہنچ گیا۔

صفائی مہم میں شامل طالب علموں کے ہمراہ موجود استاد پارک لی نے بین الاقوامی خبر رساں ادارے سے بات کرتے ہوئے بتایا کہ مذکورہ کیمرہ ایک 11 سالہ طالب علم کو ملا تھا جو حیرت انگیز طور پر چارج بھی تھا اور کام بھی کر رہا تھا۔ تاہم کمرے کے گرد سیکڑوں سمندری گھونگوں اور سیپیوں نے گھر بنا رکھا تھا جس سے کیمرہ ایک چٹان کی مانند نظر آرہا تھا۔
پارک لی کا کہنا ہے کہ کیمرے میں موجود تصاویر دیکھنے پر پتا چلا کہ یہ کیمرہ کسی غوطہ خور گروپ کے رکن تھا جس نے سمندر کی تہہ میں کئی خوبصورت تصاویر بنا رکھی تھیں۔ گروپ میں شامل افراد شکل و صورت سے چینی یا جاپانی لگ رہے تھے۔ پہلے ہم سمجھے کہ شاید کوئی جاپانی یا چینی گروپ تائیوان سیر و سیاحت کےلیے آیا ہو لیکن کیمرہ سمندر میں بہہ گیا ہو۔ تاہم عقدہ کھلا کہ غوطہ خور گروپ  تائیوان سے 2450 کلومیٹر دور واقع ایک پکنک پوائنٹ پر آیا تھا۔

طالب علم نے میڈیا کو بتایا کہ ہم نے کیمرے کے مالک کو ڈھونڈنے کےلیے سوشل میڈیا کا سہارا لیا اور کیمرے میں محفوظ تصاویر چینی اور جاپانی زبان کے کیپشن کے ساتھ شیئر کیں اور محض ایک ہی دن میں دس پزار لوگوں نے اسے شیئر کیا، یہاں تک کہ یہ تصاویر جاپان کی رہائشی سیرانا تک جا پہنچیں جو اس کیمرے کی مالکن تھیں اور اوکیناوا میں چھٹیاں گزارنے آئی تھیں جہاں ان کا کیمرہ گر گیا تھا۔

سیرانا نے بین الاقوامی نشریاتی ادارے سے بات کرتے ہوئے بتایا کہ یہ کیمرا ستمبر 2015 میں اس وقت سمندر کی تہہ میں رہ گیا تھا جب میں اپنی دوست کی مدد کےلیے مزید سمندر کی گہرائی میں گئی تھی، میرا دوست آکسیجن کی کمی کے باعث ڈوب رہا تھا جسے بچاتے دوران میں کیمرہ اٹھانا بھول گئی تاہم ابھی سوشل میڈیا کے ذریعے خبر ملی کہ کیمرا مل گیا ہے اور ابھی تک ٹھیک حالت میں ہے۔

کیمرے سے بر آمد ہونے والی تصاویر جن کی مدد سے اس کی مالکن کو ڈھونڈا گیا
|بنکاک: تھائی لینڈ میں ایک مرغا، سر کٹنے کے ایک ہفتے بعد بھی زندہ ہے جسے دیکھ کر لوگ حیران ہورہے ہیں۔

معجزانہ طور پر بغیر سر کے زندہ بچ جانے والے اس مرغے کو ایک رحم دل عورت پالنے کے غرض سے گھر لے آئی جہاں اس کی خوب دیکھ بھال کی جارہی ہے۔


تصاویر میں واضح طور پر دیکھا جاسکتا ہے کہ مرغا بغیر سر کے ہے اور اس کی گردن کے اوپری حصے پر خون جما ہے۔ یہ پتا نہیں لگ سکا کہ مرغے کے ساتھ کیا حادثہ پیش آیا تاہم خیال کیا جارہا ہے کہ کسی جانور کے حملے میں اس کا سر دھڑ سے الگ ہوگیا۔

مرغے کو پالنے والی خاتون نے بتایا کہ وہ گردن میں ڈراپر سے غذا اور اینٹی بایوٹکس دے رہی ہیں جن سے ایک ہفتے بعد بھی وہ زندہ ہے۔
|لندن: کیا آپ جانتے ہیں کہ فاصلے کے لحاظ سے دنیا کی 10 طویل ترین پروازیں کونسی ہیں۔

اب تک بلا تعطل یا نان اسٹاپ 10 طویل ترین پروازیں، روٹ، ایئرلائنز اور ان میں استعمال ہونے والے طیارے یہ ہیں۔

1: آکلینڈ سے دوحا

فاصلہ: 9032 میل

پرواز کا دورانیہ: 18 گھنٹے 5 منٹ

طیارہ: بوئنگ 777-200LR

ایئرلائن: قطر ایئرویز

 

2: پرتھ سے لندن


فاصلہ: 9010 میل

پرواز کا دورانیہ: 17 گھنٹے 20 منٹ

طیارہ: بوئنگ 787-9

ایئرلائن: کنٹاس ایئرلائن

 

3: آکلینڈ سے دبئی


فاصلہ: 8824 میل

پرواز کا دورانیہ: 17 گھنٹے 5 منٹ

طیارہ: بوئنگ A380

ایئرلائن:ایمریٹس

 

4: لاس اینجلس سے سنگاپور


فاصلہ: 8770 میل

پرواز کا دورانیہ: 17 گھنٹے 50 منٹ

طیارہ: بوئنگ 787-9

ایئرلائن:یونائیٹڈ ایئرلائن

 

5: ہوسٹن سے سڈنی


فاصلہ: 8596 میل

پرواز کا دورانیہ: 17 گھنٹے 30 منٹ

طیارہ: بوئنگ 787-9

ایئرلائن:یونائیٹڈ ایئرلائن

 

6: ڈیلاس فورٹ سے سڈنی


فاصلہ: 8578 میل

پرواز کا دورانیہ: 17 گھنٹے 15 منٹ

طیارہ: ایئربس اے380

ایئرلائن:کنٹاس ایئرلائن

 

7: سان فرانسسکو سے سنگاپور


فاصلہ: 8447 میل

پرواز کا دورانیہ: 16 گھنٹے 40 منٹ

طیارہ: ایئربس اے350-900

ایئرلائن:سنگاپور ایئرلائن

 

8: جوہانسبرگ سے اٹلانٹا


فاصلہ: 8436 میل

پرواز کا دورانیہ: 16 گھنٹے 50 منٹ

طیارہ: بوئنگ 777-200LR

ایئرلائن:ڈیلٹا ایئرلائن

 

9: ابوظہبی سے لاس اینجلس


فاصلہ: 8390 میل

پرواز کا دورانیہ: 16 گھنٹے 30منٹ

طیارہ: بوئنگ 777-200LR

ایئرلائن:اتحاد ایئرویز

 

10: دبئی سے لاس اینجلس


فاصلہ: 8339 میل

پرواز کا دورانیہ: 16 گھنٹے

طیارہ: ایئربس اے380

ایئرلائن: ایمریٹس

یہ اب تک کی سب سے طویل مسافت والی پروازیں ہیں تاہم مستقبل میں مزید طویل روٹس اور لمبی پروازیں متوقع ہیں۔
|ممبئی: بھارتی شہر ممبئی کے مقامی اسپتال میں ڈاکٹروں نے 50 سالہ خاتون کے پتے کا آپریشن کر کے 2350 پتھریاں نکال دیں۔

بھارتی خاتون کو تین برس سے پیٹ میں شدید درد کا سامنا تھا جس پر ڈاکٹرز نے انہیں پتے میں پتھری تشخیص کر کے آپریشن تجویز کیا تھا لیکن خاتون نے علاج کے دیسی طریقوں کو فوقیت دی۔ تین سال بعد خاتون کو پیٹ میں شدید درد کے باعث اہل خانہ نے مقامی اسپتال میں داخل کرایا جہاں الٹر ساؤنڈ میں ایک بار پھر پتھریوں کی موجودگی کی تصدیق ہوئی۔

ممبئی کے بھکتی واڈانتا اسپتال میں ماہرڈاکٹرز کی ٹیم نے آدھے گھنٹے پر محیط آپریشن کر کے خاتون کے پتے سے 2 ہزار 3 سو 50 پتھریاں نکالیں جو کہ 10 سے 12 ملی میٹر کی جسامت رکھتی ہیں۔ مریضہ تیزی سے روبہ صحت ہیں اور انتہائی نگہداشت کے وارڈ میں زیرعلاج ہیں۔ سرجن بیمل شاہ کا کہنا ہے کہ میڈیکل سائنس میں پتے سے اتنی بڑی تعداد میں پتھریوں کا نکلنا انوکھا اور منفرد واقعہ ہے۔
ڈاکٹر بیمل شاہ نے مزید بتایا کہ آپریشن کافی پیچیدہ تھا اوراس نوعیت اور کیفیت کا آپریشن اس سے پہلے کبھی نہیں کیا گیا، پتے کا آپریشن سادہ سا ہوتا ہے تاہم مریضوں کی جانب سے آپریشن کا فیصلہ کرنے میں تاخیر سے کام لینے اور دیسی طریقوں کو آزمانے کے باعث مرض میں پیچیدگیاں پیدا ہوجاتی ہیں جیسا کہ اس کیس میں ہوا ہے۔
|پٹنہ: بھارتی خاتون نے مندر کے شور کی وجہ سے اپنے شوہر سے طلاق کا مطالبہ کردیا۔

بھارتی ریاست بہار کے شہر پٹنہ میں راجپوت نگر کی رہائشی خاتون سنہیا سنگھ نے قریبی مندر سے مسلسل شور کی وجہ سے اپنے شوہر راکیش سنگھ سے اس کا حل نکالنے کےلیے کہا لیکن وہ اس شور کو بند کرنے میں ناکام رہے جس پر خاتون نے شوہر سے طلاق کا مطالبہ کردیا۔

سنہیا سنگھ کا کہنا تھا کہ انہیں سال میں 150 دن اس شور کو برداشت کرنا پڑتا ہے اور اب تک انہوں نے مسئلے سے لڑنے کی بھرپور کوشش کی اور اس حوالے سے پہلے پولیس میں شکایات درج کروائیں۔ بعد ازاں ڈسٹرک مجسٹریٹ، ڈائریکٹر جنرل پولیس، نیشنل ہومن رائٹس کمیشن، وزراء، بہار کے چیف منسٹر اور وزیراعظم تک کو تحریری طور پر آگاہ کیا لیکن کسی قسم کی شنوائی نہیں ہوئی۔
خاتون کا کہنا تھا کہ اس سے نہ صرف بھارت کے آئین کی شق 21 کے تحت انسانی حقوق کی خلاف ورزی کی جارہی ہے بلکہ سپریم کورٹ کے احکامات کو بھی نظرانداز کیا جارہا ہے لہذا میں نے یہ انتہائی اہم اقدام اٹھانے کا فیصلہ کیا۔

دوسری جانب راکیش سنگھ کا کہنا تھا کہ میں اپنی بیوی کے اس مطالبے سے بہت پریشان ہوں کیوں کہ میری بیوی کا کہنا ہے کہ میں اس آدمی کے ساتھ کیسے زندگی بسر کرسکتی ہوں کہ جومجھے تحفظ فراہم نہ کرسکے جب کہ میں نے جب محلے والوں کو اپنے اس مسئلے سے آگاہ کیا تو انہوں نے ہمارے گھر پر حملے کیے اور دھمکیاں دیں۔
|گجرات:  62 سالہ خاتون نے 32سال کی مدت میں سوئی دھاگے کی مدد سے قرآن پاک کا خوبصورت نسخہ لکھ کر قرآن مجید سے والہانہ محبت کا منفرد عملی نمونہ پیش کردیا۔

محلہ گڑھی احمد آباد کی رہائشی خاتون نسیم اختر نے 1987 میں قرآن پاک کے اس نسخے پرکام شروع کیا جس میں 300 گز کا سفید رنگ کا کپڑا، کالے اور گلابی رنگ کے دھاگے اور 25 گز پیپر پٹی کا استعمال کیا گیا۔ خوبصورتی کاشاہکار یہ قرآن پاک 10جلدوں پر مشتمل ہے جس کی ہرجلد میں تین، تین سپارے ہیں اورہر جلد کی لمبائی 22 انچ اور چوڑائی 15 انچ پر مشتمل ہے جبکہ مجموعی وزن 55 کلو ہے۔

واضح رہے کہ خاتون نے قرآن پاک کی ڈبل کڑھائی کیلیے کسی کی مدد حاصل نہیں کی اور باوضو رہتے ہوئے اسے مکمل کیا۔
| انقرہ: کتب خانوں سے عوام کا لگاؤ بڑھانے کی خاطر ترکی میں ایک بک شیلف جیسی منفرد لائبریری بنائی گئی ہے۔

ترکی کے شمالی صوبے کارابک میں واقع اس لائبریری کے منفرد ڈیزائن اور فن تعمیر کے شاہکار نے لوگوں کو اپنی طرف متوجہ کرلیا ہے اور کتابوں کے شوقین افراد کے علاوہ بھی لوگ عمارت کے خوبصورت بک شیلف نما آرکیٹیکچر کو دیکھنے کے لیے کھنچے چلے آرہے ہیں۔


کامل گولک نامی یہ لائبریری کارابک یونیورسٹی میں قائم کی گئی ہے جس میں 60 ہزار کتابیں پرنٹ اور 60 لاکھ سے زائد ڈیجیٹل شکل میں موجود ہیں۔ لائبریری سے طلبا کتابیں کچھ عرصے کے لیے حاصل کرکے واپس بھی کرتے ہیں۔

یہ بھی پڑھیں: دنیا کی قدیم ترین یونی ورسٹی القرویین مسلمان خاتون نے تعمیر کرائی



اس لائبریری میں ملک کے دیگر کتب خانوں سے کتابیں منگوانے کی سہولت بھی موجود ہے۔ طالب علم لائبریری میں مطلوبہ کتاب کی عدم موجودگی پر انتظامیہ کو آگاہ کرتا ہے جس کے بعد انتظامیہ ملک کے تقریباً 200 کتب خانوں سے کتاب تلاش کرکے تین دن کے اندر اندر دستیابی کو یقینی بناتی ہے۔ یہ لائبریری 24 گھنٹے کھلی رہتی ہے اور اپنے قیام سے اب تک ساڑھے چار لاکھ افراد اس سے استفادہ کرچکے ہیں۔

واضح رہے کہ ترکی میں کتابوں سے لگاؤ کے طور پر ہر سال مارچ کے آخر میں کتب خانوں کا قومی ہفتہ منایا جاتا ہے۔ اس کا آغاز 1964 میں ہوا تھا جس کے بعد سے ہر سال اس ہفتے کو منانے کا اہتمام کیا جارہا ہے۔
|ریاض: سعودی عرب میں دلہن کی جانب سے لگژری گاڑی کی ڈیمانڈ پر دلہا نے شادی منسوخ کردی۔

سعودی عرب میں خواتین کو ڈرائیونگ کی اجازت دینے کے  تاریخی فیصلے کے بعد وہاں کی خواتین بے صبری سے ماہ جون کا انتظار کررہی ہیں جب اس فیصلے پر عمل درآمد شروع ہوگا اور اسی سلسلے میں خواتین نے اپنی من پسند گاڑیاں رکھنے کی تیاریاں بھی شروع کرلی ہیں تاہم ایک دلہن کو لگژری گاڑی رکھنے کی فرمائش کرنا مہنگی پڑگئی۔

میڈیا رپورٹس کے مطابق سعودی خاتون نے اپنے ہونے والے شوہر سے جہیز میں تقریباً50 لاکھ ریال (13 لاکھ 3 ہزار 300 ڈالر) مالیت کی لگژری گاڑی کی ڈیمانڈ کی تاہم دلہا نے اپنی ہونے والی دلہن کی اس ڈیمانڈ کو رد کرتے ہوئے اس سے شادی کرنے کا ارادہ ترک کردیا۔
دلہا کا کہنا تھا کہ وہ خواتین کی ڈرائیونگ کے خلاف نہیں لیکن میں یہ ڈیمانڈ پوری نہیں کرسکتا۔ انہوں نے کہا کہ لڑکی کا ہاتھ مانگتے وقت اس کے خاندان والوں نے مجھے کہا تھا کہ انہیں کسی قسم کا جہیز نہیں چاہیے البتہ ان کی بیٹی کی صرف ایک فرمائش پوری کرنا ہوگی، اور میں نے اس وقت وہ پوچھنے تک کی زحمت نہیں کی لیکن نکاح نامے پر دستخط کرنے سے قبل میں لڑکی کی ڈیمانڈ دیکھ کر حیران رہ گیا اور مجھے فوراً یہ فیصلہ لینا پڑا۔
|نورکروس: امریکی ریاست جارجیا میں ماں نے اپنے کم سن بچوں کو خدا کا یقین دلانے کےلیے اپنی کار کھمبے سے ٹکرادی، پولیس نے ماں کو جیل بھیج کر بچے دادا دادی کے حوالے کردیئے۔

ڈبلیو ایس بی ٹی وی  کے مطابق جارجین ٹریفک پولیس نے نصب کردہ کیمرے سے دیکھا کہ 25 سالہ ایک خاتون بکاری وارن نے اپنی گاڑی سیدھی چلانے کے بجائے اچانک ایک کنکریٹ سے بنے کھمبے سے ٹکرادی۔ گاڑی میں ماں کے ساتھ  5 اور 7 سالہ دو بچے بھی موجود تھے جو خوش قسمتی سے محفوظ رہے۔

پولیس فوٹیج دیکھ کر فوراً پہنچی اور خاتون سے باز پرس کی تو جواب میں خاتون نے بتایا کہ کار کی ٹکر دانستہ طور پر تھی اور اس نے کھمبے کو ایک خاص ارادے کے تحت ٹکر ماری جس کا مقصد بچوں کو یقین دلانا تھا کہ خدا حقیقت میں موجود ہے اور اگر ہم اس پر یقین رکھیں تو وہ ہماری حفاظت کرتا ہے۔
|طب، حیاتیات، طبعیات، لسانیات اور فلسفے سمیت درجنوں علوم کی سائنسی بنیاد رکھنے والے عظیم یونانی فلسفی ارسطو کا مقبرہ اڑھائی ہزار سال بعد یونان کے شہر اگورہ کے قریب دریافت کر لیا گیا ہے۔

برطانوی اخبار گارڈین کے مطابق پہلے ماہرین آثار قدیمہ کا خیال تھا کہ ارسطو کو کسی دوسرے علاقے میں دفن کیا گیا ہے لیکن دو دہائیوں سے جاری کھدائی میں بالآخر یہ کامیابی حاصل ہو ئی کہ اگورہ شہر کے علاقے ستاگرہ میں ارسطو کا مقبرہ دریافت کر لیا گیا ہے۔ یہی جگہ عظیم فلسفی کی جائے پیدائش بھی ہے۔

ماہرین کا خیال ہے کہ ستاگرہ کے لوگوں نے ارسطو کی باقیات کو کسی اور علاقے سے یہاں لا کر دفن کیا۔ مقبرے کی تعمیر شاندار نظر آتی ہے۔ ماہرین کا کہنا ہے کہ مقبرے کے اہم حصے اور خصوصاً 30 فٹ بلند گنبد کے آثار اب بھی دیکھے جا سکتے ہیں۔
تاریخ دانوں کا خیال ہے کہ مقبرے کو بازنطینی حکمرانوں کے دور میں خاصا نقصان پہنچایا گیا۔ قدیم مقبرے سے یونانی دور کی اشیا اور خصوصا سکندر اعظم کے دور کے 50 سکے بھی دریافت ہوئے ہیں۔
|کیو: یوکرین کی آرٹسٹ اولگا کسی بھی گڑیا یا گڈے کو قریب قریب انسانی شکل میں ڈھالنے کی ماہر ہیں جسے دیکھ کر حقیقی انسان کا گمان ہوتا ہے اپنی ان منفرد تخلیقات کے باعث وہ لوگوں میں بہت مقبول ہوگئی ہیں۔

یوکرین کے شہر کیو کی رہائشی اولگا کو بھی دیگر لڑکیوں کی طرح بچپن سے ہی گڑیوں کے ساتھ کھیلنا پسند تھا۔ عمر بڑھنے کے ساتھ ساتھ ان کا یہ شوق بھی بڑھتا چلا گیا۔ ایک بار انہوں نے ’مانسٹر ہائی ڈول‘ دیکھیں تو ان کی شیدائی ہوگئیں اور اپنا بیشتر وقت ایسی گڑیا آن لائن دیکھنے میں گزارنے لگیں۔


ایک بار انہوں نے ایک ایسی گڑیا دیکھی جو انہوں نے اس سے قبل کبھی نہیں دیکھی تھی۔ یہ گڑیا حقیقی شکل سے بہت نزدیک تھی کچھ تحقیق کے بعد انہیں معلوم ہوا کہ یہ گڑیا یا گڈا OOAK یعنی (one of a kind) کہلاتی ہے۔



اولگا پر انکشاف ہوا کہ یہ گڑیا کسی مشین یا پرنٹنگ کے بجائے مکمل طور پر انسانی ہاتھ سے بنائی گئی ہے اور یہ ایک بہترین اور مشکل فن ہے۔



اس کے بعد اولگا پر دھن سوار ہوگئی اور انہوں نے کئی سال ایسی گڑیا بنانے پر تحقیق کرنے اور آن لائن مواد سے سیکھنے میں صرف کردیے۔



بعدازاں وہ اس قابل ہوگئیں کہ خود بھی ایسی گڑیا تخلیق کرسکیں جو انسانی شباہت کے بے حد نزدیک ہو اور اسے دیکھتے ہی کسی حقیقی چہرے کا گماں ہو۔



سال 2013ء میں اولگا نے ایک گڑیا کو دیکھ کر اسے دوبارہ بنایا اور آج تک یہ کام کررہی ہیں۔



پہلی ڈول بنانے کے مسلسل تین ماہ کام کرنے کے بعد ان کے فن میں مزید نکھار آگیا اور انہوں نے اپنی بنائی ہوئی ڈول کی تصاویر سوشل میڈیا پر پوسٹ کرنا شروع کردیں جس کے بعد انہیں OOAK ڈولز کے آرڈرز ملنے شروع ہوگئے۔



اب اولگا کا یہ عالم ہے کہ اس کے پاس مزید آرڈر ز آتے ہیں اور وہ ان سے معذرت کرتی ہے کہ وہ پہلے پچھلے آرڈرز پورا کردیں اس کے بعد ہی مزید آرڈر حاصل کریں گی۔



اولگا نے بتایا کہ وہ گڑیا کو ری پینٹ کرنے میں ایکرلیک پینٹ، وارنش اور اصل میک اپ سمیت دیگر اشیا کا سہارا لیتی ہیں۔
|
سوچی، روس: مشرقی یورپ کے لوگ اس وقت حیران رہ گئے جب آسمان سے سفید کے بجائے نارنجی رنگ کی برف باری ہوئی۔

بی بی سی کے مطابق اس حوالے سے روس، بلغاریہ، یوکرین، رومانیہ اور مالڈوا  کے رہائشی افراد نے سوشل میڈیا پر تصاویر پوسٹ کی ہیں جو خوب وائرل ہورہی ہیں۔

ماہرین موسمیات نے اس حیرت انگیز واقعے کی وجہ بتائی ہے کہ صحارا ریگستان میں طوفان کے باعث نارنجی رنگ کی باریک مٹی بڑی مقدار میں فضاؤں میں شامل ہوگئی جو بارش اور برف باری کے ساتھ شامل ہوکر زمین پر برسی ہے جس کے باعث زمین نے ہلکے نارنجی رنگ کی چادر سی اوڑھ لی ہے۔

ماہرین موسمیات کے مطابق ہر پانچ برس میں ایک بار ایسا ضرور ہوتا ہے تاہم اس بار ریت کی مقدار زیادہ ہے کیوں کہ لوگوں نے شکایت کی ہے کہ برف کے ساتھ ریت ان کے منہ میں داخل ہورہی ہے۔
|دفاتر میں ہائی لائٹر کا عام استعمال ہوتا ہے۔ یہ زرد، ہلکے سبز اور گلابی سمیت مختلف رنگوں میں دستیاب ہوتے ہیں۔ ان کی نوک کو تحریر یا ان اعدادوشمار پر پھیردیا جاتا ہے جنھیں نمایاں کرنا مقصود ہوتا ہے۔

ہائی لائٹ کرنے کے بعد دیکھنے والی کی نگاہ فوراً دستاویز کے اس حصے پر پہنچ جاتی ہے جس کا رنگ کاغذ کے رنگ سے مختلف ہوتا ہے۔ روایتی ہائی لائٹر کا استعمال کرتے ہوئے احتیاط سے کام لینا چاہیے کیوں کہ بعض اوقات ایسا ہوتا ہے کہ کاغذ پر اس قلم کو چلاتے ہوئے ضرورت سے زیادہ تحریر ہائی لائٹ ہوجاتی ہے۔

دراصل ہائی لائٹر کی نوک کو سطر پر رکھ کر جب گھسیٹا جاتا ہے تو بعض اوقات یہ مطلوبہ حد سے آگے نکل جاتی ہے، کیوں کہ نوک یا نب کے نیچے آنے والے حروف اس کے ٹھوس پن کی وجہ سے دکھائی نہیں دیتے۔ یہ ذرا سے بے احتیاطی بعض اوقات خاصی مشکل پیدا کردیتی ہے۔ خاص طور سے اگر حساب کتاب پر مشتمل اعدادوشمار میں اگر ایک ہندسہ اضافی ہائی لائٹ ہوجائے تو بڑی گڑبڑ بھی ہوسکتی ہے۔
اس کا سدباب کرنے کے لیے ایک کمپنی نے شفاف ( sea-through) نب والا ہائی لائٹر پیش کردیا ہے۔ روایتی ہائی لائٹر کی نب مارکر کی نب کے مانند مگر چوڑی ہوتی ہے۔ سِی تھرو ہائی لائٹر کی نب زیادہ چوڑی اور مستطیل نما ہے۔ اس مستطیل کا درمیانی حصہ شفاف پلاسٹک سے بنا ہوا ہے۔

مستطیل کے درمیان اور دونوں کناروں سے باریک ٹیوبوں یا نالیوں میں سے ہوتی ہوئی اِنک نوک پر پہنچتی ہے۔ شفاف نب میں سے کاغذ پر لکھے ہوئے حروف اور الفاظ نظر آتے ہیں، چناں چہ صرف مطلوبہ حرف یا عدد کو بڑی سہولت سے ہائی لائٹ کیا جاسکتا ہے۔
|’’شیمپو تو مجھے نظر ہی نہیں آرہا ‘‘ بیوی نے میز پر پڑے ہوئے سامان کو الٹتے پلٹتے ہوئے کہا۔ دفتر میں دن بھر مغز ماری کرنے کے بعد شوہر تھکاماندہ گھر پہنچا تھا۔

قبل اس کے کہ وہ ہاتھ منھ دھولینے کے بعد دو گھڑی آرام کرپاتا، بیوی نے اس کے ہاتھ میں سودا سلف کی فہرست تھمادی تھی کہ جاؤ لے آؤ۔ تھکن کا عذر پیش کرکے کچھ مہلت چاہی تو جواب ملا کہ ہانڈی بنانے کے لیے دیر ہورہی ہے، فوراً سبزی اور دوسری چیزیں لے آؤ۔ مرتا کیا نہ کرتا کے مصداق شوہر بے بسی سے ہاتھ میں تھمائی گئی فہرست کو دیکھتے ہوئے اٹھا، کھونٹی پر ٹنگا ہوا کپڑے کا تھیلا اتارا اور چپلیں پہن کر باہر نکل گیا۔

’’آپ سے کہا بھی تھا کہ دھیان سے ساری چیزیں لے کر آئیے گا، مگر آپ کی توجہ تو کہیں اور ہی ہوتی ہے۔ ہر بار کوئی نہ کوئی چیز رہ جاتی ہے۔ اب جائیں جاکر شیمپو لے کر آئیں۔ ہانڈی بنانے کے بعد مجھے بال دھونے ہیں۔‘‘، ’’ارے بھئی بیگم! جیب سے پیسے نکالتے ہوئے تمھاری دی گئی فہرست کہیں گرگئی تھی، اس لیے ساری چیزیں نہیں آسکیں۔ تھوڑا سا آرام کرلوں پھر چلاجاتا ہوں۔‘‘،’’آپ آرام کرنے بیٹھ گئے تو پھر اٹھنے والے نہیں۔۔۔۔۔ پہلے شیمپو لے آئیں پھر لمبی تان کو سوجائیے گا۔‘‘
اس صورت حال سے اکثر شوہر دوچار ہوتے ہیں۔ گھر کا سودا سلف لاتے ہوئے وہ کوئی نہ کوئی چیز بھول آتے ہیں۔ بعض اوقات ان سے سامان کی فہرست کھوجاتی ہے، جس کے نتیجے میں بیوی کی صلواتیں سُننی پڑتی ہیں۔ بیوی کی ڈانٹ سے بچنے کے لیے ایک غیرملکی کمپنی نےto-do tattoo  پیش کیا ہے۔ یہ دراصل خصوصی مادّے سے بنے شفاف پلاسٹک پر چھپی خالی فہرست ہوتی ہے۔

جو اشیاء خریدی جانی ہیں، اس فہرست پر ان کے نام لکھ دیے جاتے ہیں اور پھر اسے ہتھیلی پر چپکا لیا جاتا ہے۔ چند سیکنڈ کے بعد جب اسے ہتھیلی پر سے اتارتے ہیں تو فہرست پر لکھی ہوئی تحریر ہتھیلی پر منتقل ہوچکی ہوتی ہے۔ پانی سے دھونے پر یہ تحریر صاف ہوجاتی ہے۔ ’’ٹو ڈو ٹیٹو‘‘ سے شوہروں کی جان سودے سلف کی فہرست سے چُھوٹ جائے گی۔ انھیں اس کے گُم ہونے اور بیوی سے ڈانٹ کھانے کی فکر نہیں رہے گی۔ بس تو پھر آن لائن یہ ٹیٹو خریدلیں اور کام میں لائیں۔
|’’ممّی میری آئس کریم کس نے کھائی ہے؟ میں نے فریج میں بھرا ہوا کپ رکھا تھا مگر اب یہ آدھا خالی ہوچکا ہے؟‘‘عمران نے ماں سے سوال کیا۔

’’بیٹا، میرا خیال ہے روبی نے کھالی ہے وہی فریج کا دروازہ کھول رہی تھی۔‘‘ ماں نے جواب دیا۔

’’امّی یہ ہر بار یہی کرتی ہے، میں اپنے لیے آئس کریم لا کر رکھتا ہوں اور یہ اس پر ہاتھ صاف کردیتی ہے، مگر اب میں نے اس کا علاج ڈھونڈ لیا ہے۔‘‘
’’ کیا؟‘‘

’’ میں نے آئس کریم کے کپ پر لاک لگا دیا ہے، اب وہ کپ کو حسرت بھری نگاہوں سے دیکھ سکتی ہے، کھول نہیں سکتی۔‘‘

یہ بڑی منفرد چیز ہے ، یعنی آئس کریم لاک۔ اگر آپ بھی اپنی آئس کریم کو محفوظ رکھنا چاہتے ہیں تو یہ لاکھ خرید لائیں۔ یہ نمبروں والا لاک ہے جسے کپ کو ’پہنا‘ دیا جاتا ہے۔ اس کے بعد نمبر سیٹ کرکے لاک کیے جاتے ہیں، اور پھر ان کی ترتیب بگاڑ دی جاتی ہے۔ اب جب تک ہندسوں کی وہی ترتیب نہیں ہوگی، لاک والا بٹن کام نہیں کرے گا۔ چناں چہ آئس کریم محفوظ رہے گی۔
|دبئی: متحدہ عرب امارات میں نیلامی کے دوران ایک قیمتی گھڑی 10 کروڑ روپے میں فروخت ہوئی ہے۔

اماراتی میڈیا کے مطابق یہ نادر ونایاب گھڑی مصر کے سابق بادشاہ کنگ فاروق کی ملکیت تھی جسے 3.3 ملین درہم میں نیلام کیا گیا۔ اتنی بڑی رقم میں فروخت کے بعد یہ مشرقی وسطیٰ کی  تاریخ میں نیلام ہونے والی مہنگی ترین گھڑی بن گئی ہے اور یہ رقم پاکستانی روپوں میں 10 کروڑ 37 لاکھ 45 ہزار بنتی ہے۔

سونے سے بنی یہ گھڑی معروف گھڑی ساز سوئس کمپنی نے اس وقت کے مصری بادشاہ کے لیے خصوصی طور پر تیار کی تھی کیوں کہ کنگ فاروق نادرو نایاب گھڑیاں اور لگژری گاڑیاں رکھنے کے شوقین تھے۔
یہ بھی پڑھیں: کمپیوٹر کے ناکارہ پرزوں سے شہر کا حیرت انگیز ماڈل تیار

حالیہ دنوں میں نیلامی سے قبل گھڑی کی ملکیت کے حوالے سے ایک تنازع بھی سامنے آیا تھا جس میں شاہی خاندان نے گھڑی چوری ہونے کا دعویٰ کیا تھا تاہم نیلامی کے منتظمین نے اس دعوے کو یکسر مسترد کردیا۔

منتظمین نے قیمتی گھڑی کے خریدار کا نام مخفی رکھا ہے تاہم ان کا کہنا ہے کہ اس نیلامی میں دبئی سمیت دیگر ممالک سے خریداروں نے بولی لگائی تھی۔
|شنگھائی: حیران کن میگا انفرا اسٹرکچر کی تعمیر کے سلسلے کو برقرار رکھتے ہوئے چین فنِ تعمیر کا ایک اور شاہکار اور اپنی نوعیت کا انوکھا پراجیکٹ مکمل کرنے جارہا ہے۔ شنگھائی شہر میں زیر زمین لگژری ہوٹل کی تیاری جاری ہے جس کی 17 منزلیں زمین کی سطح سے نیچے ہیں۔

ڈیپ پٹ نامی اس ہوٹل کو خوبصورت تیمانیا پہاڑوں کے بیچوں بیچ تعمیر کیا جارہا ہے جس کے لیے 100 میٹر زیر زمین کھدائی کی گئی ہے۔ 19 منزلوں والے اس ہوٹل کی 17 منزلیں زمین سے نیچے اور 2 زمین کے اوپر ہیں۔


ویسے تو یہ پراجیکٹ 2006ء میں شروع کیا گیا تھا تاہم اس کی سائنسی فزیبیلٹی تحقیق،ارضیاتی پیچیدگیوں اور بنیادوں سے جڑے  تعمیری مسائل اور مشکلات کو حل کرنے میں 7 سال لگ گئے جس کے بعد 2013ء میں اس عمارت کی تعمیر کا آغاز ہوا اور اب یہ میگا اسٹرکچر تعمیر کے مراحل تیزی سے طے کررہا ہے۔



نقشے کے مطابق  مین بلڈنگ میں ہوٹل کی لابی، کانفرنس رومز، انٹرٹینمنٹ اور دیگر حصے ہوں گے جب کہ مجموعی طور پر ہوٹل 370 کمروں پر مشتمل ہوگا جس میں ابتدائی دو منزلیں پانی کے اندر ہوں گی اور سیاح ان کمروں میں زیر سمندر جیسے ماحول کا مزہ لے سکیں گے۔



منصوبے کے تحت اس پراجیکٹ میں ان ڈور اور آؤٹ ڈور گارڈن اور آبشاریں بھی بنائی جائیں گی۔
|ریاض: سعودی عرب میں ایک معذور شوہر کے ساتھ اس کی اہلیہ کی وفا اورمحبت نے انوکھی مثال قائم کردی ہے۔

عرب ٹی وی کے مطابق رواں ماہ ایک تصویر سوشل میڈیا پر وائرل ہوئی جس میں ایک مریض کو اسپتال کے بستر پر لیٹا دیکھاجاسکتا ہے جب کہ اس کے پہلو میں اس کی غم سے نڈھال اور صدمے سے چور بیوی بیٹھی ہوئی ہے۔تصویر میں نظر آنے والا شخص گزشتہ 25 سال سے بستر پر پڑا ہے اور اس کی بیوی دل و جان سے اپنےشوہر کی خدمت میں مصروف ہے۔  ایک معذور شخص کے ساتھ اس کی اہلیہ کے 25 سال پرمحیط وفا اورمحبت کے واقعے نےسوشل میڈیا پر نئی ہلچل مچاد ی ہے۔

معذور شخص کے بیٹے ہتان جمال العسلی نے عرب ٹی وی سے بات کرتے ہوئے کہا ان کے والد گزشتہ 25 سال سے بستر علالت پر موجود ہیں اور ان کی والدہ اپنے شوہر کی دیکھ بھال میں دن رات ایک کیے ہوئے ہیں۔ ہتان نے کہا سوشل میڈیا پر لوگوں کے دلوں میں گھر کرنے والی تصویر آج سے 10 سال پرانی ہے تاہم انہوں نےماں کے عالمی دن کے موقعے پر یہ تصور ٹوئٹر پر شیئر کی تھی جس کے بعد عوامی سطح پر میرے والدین کے ساتھ غیر معمعلی ہمدردی کا اظہار کیاگیا۔
ہتان نے مزید کہا کہ وہ تسلیم کرتے ہیں کہ میری ماں نے میرے والد کی دیکھ بھال کا طویل عرصہ پوری وفاداری، محبت اور خلوص کے ساتھ گزارا ہے۔ہم پانچ بہن بھائی ہیں جن میں چار بہنیں اور میں اپنے والدین کا اکلوتا بیٹا ہوں میری ماں سب کی دیکھ بھال کرتی ہیں مگر انہوں نے ہمارے والد کی دیکھ بھال میں پچھلے 25 سالوں کے دوران ایک بھی ناغہ نہیں کیا۔ انہوں نے اپنی والدہ کی خدمات کا شکریہ اداکرتے ہوئے کہا کہ انہوں نے طویل عرصے سے میرے نیم مردہ والد کی دیکھ بھال کا انتہائی مشکل سفر کیا ہے۔
|پیرس: طبی ماہرین نے فرانس کے 43 سالہ جیروم ہیمون کو 22 برس کے نوجوان کا چہرہ لگا دیا۔

بین الاقوامی خبر رساں ادارے کے مطابق  فرانس کے شہری جیروم ہیمون کا دوسری بار چہرے کا کامیاب ٹرانسپلانٹ کیا گیا ہے اس بار انہیں 22 سالہ نوجوان کا چہرہ لگا یا گیا ہے جب کہ پہلی بار لگایا گیا چہرہ الرجی کے باعث ہٹانا پڑا تھا۔ جیروم نیورو فائبرو میٹوسز ٹائپ ون کے مریض ہیں جس کے باعث ان کے چہرے پر رسولیاں بن گئی تھیں جن سے نجات حاصل کرنے کے لیے انہوں نے چہرے کا ٹرانسپلانٹ کرایا لیکن وہ الرجی کے باعث کامیاب نہیں ہوسکا تھا اس لیے چہرے کا دوبارہ ٹرانسپلانٹ کیا گیا۔

جیروم ہیمون کے چہرے کا پہلا ٹرانسپلانٹ 2010ء میں ہوا تھا لیکن پانچ سال بعد الرجی ہونے کے باعث اینٹی بایوٹک اور اینٹی ہسٹامین لینے کی وجہ سے ری ایکشن ہو گیا جس کے بعد جسم نے چہرے کو قبول کرنے سے انکار کردیا اور وہ نیکراسس کے مرض میں مبتلا ہو گئے۔
ڈاکٹرز نے ایک بار پھر ان کے چہرے کے ٹرانسپلانٹ کا فیصلہ کیا تاہم اس کے لیے جیروم کو دو ماہ تک بغیر چہرے کے اسپتال میں داخل رہنا پڑا۔ اس دوران نہ وہ سن سکتے تھے، نہ دیکھ سکتے ہیں اور نہ ہی بول سکتے تھے جب کہ غذا بھی نالی کے ذریعے براہ راست حلق سے معدے میں منتقل کی جاتی رہی۔

Three

رواں سال جنوری میں جیروم ہیمون کے چہرے کا دوسری بار ٹرانسپلانٹ پیرس کے جارجز پومپیڈو اسپتال میں انہی ڈاکٹرز نے کیا جنہوں نے پہلی بار آٹھ سال قبل کیا تھا۔ جیروم نے الرجی سے بچنے کے لیے اس بار خون کی صفائی کا ٹریٹمنٹ بھی کرایا۔

دوسری بار چہرے کی کامیاب پیوند کاری سے خوش فرانسیسی شخص نے میڈیا سے گفتگو میں بتایا کہ وہ اس بات پر بہت خوش ہیں کہ 43 برس کا ہونے کے باوجود وہ اب 22 سالہ نوجوان کا چہرہ رکھتے ہیں۔ انہیں فرانس میں تین چہروں والے آدمی کا نام دیا گیا ہے۔
|پیرس: امریکا میں اے ٹی ایم کی طرح کئی ایسی مشینیں لگائی گئی ہیں جو وقت گزاری کےلیے آپ کو مفت میں من پسند کہانیاں اور افسانے چھاپ کر دیتی ہیں۔ 

سان فرانسسکو سمیت امریکا کی مختلف ریاستوں میں سیاہ اور اورنج مشینیں نصب کی گئی ہیں جو ایک منٹ، تین منٹ اور پانچ منٹ میں پڑھے جانے والے افسانے اور مختصر کہانیاں رسید کی شکل میں چھاپتی ہیں تاہم زیادہ طویل کہانیاں رول کی صورت میں برآمد ہوتی ہیں۔

سب سے پہلے اکتوبر 2016 میں یہ مشین فرانسیسی شہر گرینوبل میں لگائی گئی تھی جس کا مقصد لوگوں کو دوبارہ مطالعے کی جانب راغب کرنا تھا۔ ادبی ماہرین اور نقادوں نے اس مشین کےلیے بہترین کہانیوں کا انتخاب کیا ہے جن میں شاہکار تحریریں اور کلاسیک بھی شامل ہیں۔ پہلے مرحلے میں گرینوبل میں 8 مشینیں لگائی گئی تھیں۔
|
ٹیکساس: امریکا میں ایک مشہور تجربہ گاہ میں جانوروں کی ذہانت کا عجیب واقعہ اس وقت پیش آیا جب لنگوروں (ببون) نے ایک خالی ڈرم کو دیوار کے سہارے لگایا اور اسے بطور سیڑھی استعمال کرتے ہوئے اس مرکز سے فرار ہوگئے۔

لنگوروں کا فرار ٹیکساس کے شہر سان اینٹونیو میں واقع  بایومیڈیکل ریسرچ انسٹی ٹیوٹ (ٹی بی آر آئی) میں اس وقت پیش آیا جب ببونوں نے 200 لیٹر مائع والے ایک نیلے ڈرم کو لڑھکا کر پہلے دیوار کے ساتھ لگایا اور اس پر چڑھ کر دیوار پھلانگی اور فرار ہوگئے ۔ تاہم فرار ہونے والے چار جانوروں کو دوبارہ قابو کرلیا گیا ہے۔
|بھکاری، فقیر، گداگر، منگتا۔۔۔یہ سب الفاظ عام بول چال میں ایسے لوگوں کی پہچان ہیں جو دَر دَر جاکر پیسے یا کھانے کے لیے چیزیں مانگتے ہوں اور جن کی مالی حیثیت نہ ہونے کے برابر ہو۔ دنیا بھر میں ہر ملک اور ہر معاشرے میں فقیروں کی کوئی کمی نہیں، ہر بازار، ہر گلی، ہر گاؤں میں فقیر ملتے ہیں۔ ترقی پذیر ملک ہوں یا ترقی یافتہ اقوام، فقیروں کی موجودگی ہر جگہ ایک حقیقت ہے۔

زبان، قوم، مذہب اور ملک کے فرق کے اعتبار سے فقیر مقامی عقیدے کو پیش نظر رکھتے اور اپنی بے چارگی اور مجبوریوں بیان کرتے ہوئے صدا لگاتے ہیں۔ جس طرح ہر چیز کے دو رخ ہوتے ہیں اسی طرح ہر فقیر بھی فقیر نہیں ہوتا۔ غالب نے شاید ایسے ہی لوگوں کے لیے کہا تھا کہ

؎ بناکر فقیروں کا ہم بھیس غالب
تماشائے اہلِ کرم دیکھتے ہیں

دنیا بھر میں ایسے سیکڑوں ہزاروں لوگ پائے جاتے ہیں جنہیں ہر کوئی فقیر سمجھتا اور فقیر سمجھ کر اُنھیں بھیک دیتا رہا، لیکن جب حقیقت کھلی تو پتا چلا کہ وہ ’’فقیر ‘‘ کتنے ہی امیروں سے بھی زیادہ امیر ہیں۔ اگرچہ وہ صدا لگاتے ہیں کہ ’’دے دو بابا‘‘ حالاں کہ انھیں کہنا چاہیے ’’لے لو بابا۔‘‘

کیا آپ یقین کریں گے کہ مختلف ممالک میں ایسے ’’فقیر ‘‘ ہیں جن کے پاس لاکھوں روپے کا بینک بیلنس ہے، قیمتی فلیٹ اور مکانات ہیں اور اُن میں سے کچھ اپنی قیمتی جائیدادوں کے قریب ہی بیٹھ کر بھکاریوں کا روپ دھارکر دوسروں کے آگے ہاتھ پھیلائے ہوئے ہیں۔

دنیا میں ایسے بہت سے لوگ ہیں جنہوں نے فقیروں کا لبادہ اوڑھا ہُوا ہے یا اوڑھا ہُوا تھا لیکن ان کے پاس پیسہ، جائیداد ، بینک بیلنس ایک عام آدمی کے مقابلے میں بہت زیادہ ہے۔

آئیے دنیا بھر کے ایسے ہی چند مال دار، دولت مند ’’فقیروں‘‘ کا احوال جانتے ہیں۔

٭پپوکُمار

حال ہی میں میڈیا پر بھارتی ریاست بہار کے شہر پٹنہ کے بھکاری ’’ پپو کمار‘‘ کا چرچا ہُوا جو برسوں سے بھیک مانگ مانگ کر بہت امیر ہوچکا ہے۔ پپوکمار کا بینک اکاؤنٹ بھی ہے جس میں 5 لاکھ روپے موجود ہیں۔ وہ تقریباً ایک کروڑ 25 لاکھ روپے مالیت کی جائیداد کا بھی مالک ہے۔ دل چسپ بات یہ ہے کہ 33 سالہ پپو کمار لوگوں کو بھاری شرح سود پر قرضہ بھی دیتا ہے جس کا حجم تقریباً 10 لاکھ روپے تک پہنچ چکا ہے۔ اس کے پاس اتنا پیسہ اور جائیداد ہے کہ اگر وہ نوکری نہ بھی کرنا چاہے تو بیٹھ کر کھاسکتا ہے لیکن وہ گداگری چھوڑنا نہیں چاہتا۔ میڈیا رپورٹس کے مطابق پپو کمار کا بچپن سے شوق تھا کہ انجینئر بنوں لیکن ایک حادثے میں وہ جزوی طور پر مفلوج ہوگیا اور حادثے کے بعد اس کے والد بھی چل بسے، جس کے بعد حالات اتنے بگڑے کہ وہ لوگوں کے سامنے ہاتھ پھیلانے پر مجبور ہوگیا، لیکن اُسے اب اس بات کا کوئی افسوس نہیں بلکہ وہ تو خوش ہے کہ اسے قسمت نے بھکاری بناکر قسمت بدلنے میں مدد دی۔

٭بھارت جین

49 سالہ بھارت جین ممبئی کے علاقے پریل کا رہنے والا ہے اور یہی علاقہ اُس کی کمائی کی جگہ بھی ہے۔ لوگوں کے آگے ہاتھ پھیلاتے پھیلاتے آج بھارت جین کی جائیداد بھی کافی پھیل چکی ہے جس کی مالیت تقریباً 70 لاکھ روپے بتائی جاتی ہے۔ گھر کے علاوہ اُس نے ایک دکان بھی خریدی ہے جو ایک جوس سینٹر کو کرائے پر دے کر وہ 10ہزار روپے ماہانہ لے رہا ہے۔ بھارت جین اپنے پیشے (گداگری) سے بہت خوش اور مطمئن ہے اور کسی حال میں بھی اسے چھوڑنا نہیں چاہتا، کیوںکہ بہ قول اس کے بھیک مانگنے سے اسے عشق ہے۔ ایک اندازے کے مطابق وہ ماہانہ 75ہزار روپے کمالیتا ہے۔

٭کرشناکمار جیت

مالدار فقیروں میں بھارت کا کرشنا کمار بھی کسی سے پیچھے نہیں، وہ روزانہ تقریباً 1500روپے کمالیتا ہے اور کبھی کبھی اس کی روزانہ کی آمدنی اس سے بھی کہیں زیادہ ہوتی ہے۔ ممبئی میں اس کی بھاری مالیت کی حامل جائیداد ہے۔ کرشنا کمار کے تجارتی معاملات اس کا بھائی دیکھتا ہے۔ ہاتھ میں ڈنڈا لے کر ڈنڈے کے زور پر چل کر وہ خود کو معذور ظاہر کرکے لوگوں کی ہم دردیاں سمیٹنے اور ان کی جیبیں خالی کرنے کی بھرپور مشق کرتا ہے اور اس کی کوششیں رائیگاں بھی نہیں جاتیں۔



٭ سمبھاجی کیل

سمبھاجی کیل اپنے گھر کے 4 افراد کے ساتھ ممبئی میں فقیری کررہا ہے، یوں تو اُس کی روزانہ کی آمدنی ایک ہزار روپے ہے جو اس جیسے بھکاریوں کے لیے کچھ زیادہ نہیں لیکن قابل ذکر بات یہ ہے کہ اُس کے پاس ایک فلیٹ اور 2مکانات ہیں جو اُس نے بھیک مانگ مانگ کر خریدے ہیں۔ اس کے علاوہ یہ بھی اطلاعات ہیں کہ سمبھاجی نے تقریباً 50ہزار روپے مختلف کاروبار میں لگائے ہوئے ہیں، اس سرمایہ کاری سے بھی اُسے ماہانہ آمدنی ہوتی ہے۔

٭ سرواتیا دیوی

پٹنہ سے تعلق رکھنے والی معمر بھارتی خاتون سرواتیا دیوی کی بھیک سے ہونے والی آمدنی اتنی ہے کہ وہ سالانہ 36 ہزار روپے انشورنش پریمیئم کی مد میں ادا کرتی ہے۔ سرواتیا نے پٹنہ میں ایک گھر بھی خرید رکھا ہے جب کہ مختلف دکانوں اور تاجروں کے پاس اُس نے کافی ساری رقم سرمایہ کاری کے لیے رکھوائی ہوئی ہے، وہاں سے بھی اُسے ہر مہینے اچھے خاصے پیسے مل جاتے ہیں لیکن پھر بھی وہ فقیرنی ہے۔

٭ ماسومالانا

جو لوگ ماسومالانا کی حقیقت نہیں جانتے وہ اُسے دیکھ کر یقین نہیں کرتے کہ یہ فقیر ہے۔ ممبئی کے علاقے لوکھنڈ والا میں ہاتھ پھیلا کر پیسے کمانے والا ماسومالانا اپنے رکشے میں بھیک مانگنے آتا ہے۔ وہ بھیک مانگنے کی اپنی مخصوص جگہ سے کچھ دُور رکشا روکتا ہے اور پھر بھکاری کے روپ میں لوگوں کے سامنے ہاتھ پھیلاتا ہے اور دن ڈھلے اپنے رکشے میں بیٹھ کر خوش خوش واپس گھر چلا جاتا ہے۔ بتایا جاتا ہے کہ اُس کی جائیداد کی مالیت 30لاکھ روپے ہے جب کہ اُس نے اپنے دیگر ذرائع آمدن کے بارے میں کسی کو کچھ نہیں بتایا۔

٭کرسٹوفرٹرنر

برطانوی شہری کرسٹوفر اپنے کتے کے ساتھ لندن کی ایک سڑک کے کنارے بیٹھ کر بھیک مانگتا ہے۔ اُس کے پاس مختلف قسم کے بورڈ ہیں جن پر ’’میری امداد کرو‘‘، ’’مجھ پر ترس کھاؤ ‘‘ اور ایسے دوسرے جملے لکھے ہوتے ہیں۔ مزے کی بات یہ ہے کہ لندن میں جہاں وہ لوگوں کے سامنے ہاتھ پھیلاتا ہے، وہاں سے چند فرلانگ دُور اُس کا عالی شان فلیٹ ہے جو اس نے ’’فنِ فقیری‘‘ سے ہی خریدا ہے۔

٭تھامسن

ایک اور فقیر تھامسن ہے ۔ یہ برطانوی گداگر لندن کی سڑکوں اور گلیوں میں معذور ہونے کا ناٹک کرکے بھیک مانگتا دیکھا جاسکتا ہے لیکن اُس کی ذاتی جائیداد کی مالیت لاکھوں میں ہے۔ کچھ عرصے قبل لندن پولیس نے اسے گرفتار کرلیا اور اس پر بھیک مانگنے کی پابندی لگادی کیوںکہ وہ فقیر نہیں رہا تھا۔

ہمارے ملک میں بھی گداگری ایک پیشہ بن اور کاروبار بن چکی ہے۔ یہاں بھی کراچی سے کشمیر تک ہر چھوٹے بڑے شہر میں فقیروں کے نیٹ ورک کام کرتے نظر آتے ہیں جن کے سرپرست کروڑ پتی نہیں تو لکھ پتی ضرور ہوں گے، ان کی جائیدادیں بھی ہیں اور وہ اپنا کاروبار چلانے کے لیے مجرمانہ ذہنیت کے افسران کو بھتہ بھی دیتے ہیں۔

رمضان ہو یا عیدالفطر یا عیدالضحیٰ ، ہر تہوار کے موقع پر ملک بھر میں عام طور پر اور کراچی، لاہور جیسے بڑے شہروں میں خاص طور پر فقیروں کا ہجوم دیکھا جاسکتا ہے۔ یہاں فقیروں کو علاقے بھی بانٹے جاتے ہیں بلکہ گداگری کا نیٹ ورک چلانے والے اچھے علاقوں کا انتخاب کرکے انہیں خریدتے ہیں تاکہ زیادہ سے زیادہ آمدنی ہوسکے۔ ایسے فقیر صرف بھیک نہیں مانگتے بلکہ ان کی وجہ سے جرائم میں بھی اضافہ ہوجاتا ہے۔

ہر فقیر کا کام ایک ہے لیکن اس کی کہانی اور طریقہ گداگری الگ ہے ، کچھ واقعی امداد کے قابل ہوتے ہیں لیکن بہت سوں کی اداکاری اتنی حقیقت بھری ہوتی ہے کہ انسان خودبخود امداد پر مجبور ہوجاتا ہے۔ دردمند دل رکھنے والے لوگ پیشہ ور بھکاریوں کا اصل ہدف ہوتے ہیں اور ایسے ہی لوگوں کی وجہ سے بھکاری ایک دن بھکاری نہیں رہتا بلکہ خود دینے کے قابل ہوجاتا ہے۔
|روم: گھنٹوں کے فضائی سفر میں نشست پر جم کر بیٹھنے سے اکتا جانے والوں کے لیے اچھی خبر ہے کہ اب جہاز کے لیے ایسی نشستیں تیار کرلی گئی ہیں جس میں وہ کھڑے ہو کر بھی سفر کرسکیں گے۔

جہازوں کی سیٹیں بنانے والی ایک اطالوی کمپنی نے اکانومی کلاس کی نئے ڈیزائن والی نشستیں بنائی ہیں جو نہ صرف اونچائی میں پرانی سیٹوں سے بڑی ہیں بلکہ جگہ بھی کم گھیرتی ہیں۔

کمپنی نے نئے ڈیزائن والی نشستوں کو اسکائی رائیڈر کا نام دیا ہے جس کی تنصیب سے اکانومی کلاس کیبن میں مسافروں کی تعداد 20 فیصد بڑھ جائے  گی کیونکہ ڈیزائن کی مناسبت سے یہ کم جگہ گھیرتی ہیں اور ٹانگیں لمبی کرنے کے لیے ملنے والا فاصلہ 28 انچ سے گھٹ کر 23 انچ رہ جائے گا جس سے ایئرلائن کو مزید منافع ملے گا۔


کمپنی کا کہنا ہے کہ نئی سیٹوں کا وزن دیگر کلاس کی نشستوں سے نصف ہے جب کہ اس کی مرمت اور صفائی ستھرائی کے اخراجات بھی پرانی سیٹوں سے کم ہیں۔

واضح رہے کہ 2010ء میں ہونے والے ایک سروے میں ایک لاکھ 20 ہزار مسافروں میں سے اکثریت نے اونچی سائز کی نشستوں کو ترجیح دی تھی۔ 80 ہزار لوگوں نے رائے دی تھی کہ اگر انہیں مفت میں کھڑے ہونے والی نشستیں مل جائیں تو ان کا سفر دوبالا ہوجائے گا۔
|اسکاٹ لینڈ: دو بچوں کی تیار کردہ ایک کشتی مسلسل ایک سال سے کھلے سمندروں میں تیر رہی ہے اور ہزاروں کلومیٹر کا فاصلہ طے کرنے کے باوجود اب تک نہیں ڈوبی۔



بچے عموماً چھوٹی کشتیاں تالاب یا سوئمنگ پول میں ہی چلاتے ہیں لیکن اسکاٹ لینڈ کے دو بھائیوں نے بحری قزاقوں والی ایک خوبصورت  کشتی بنائی تھی جس کی تیاری میں ان کے والدین بھی شریک ہوئے۔
ہیری اور اولی فرگوسن کی اس کشتی  میں وزن کو متوازن کیا گیا تاکہ وہ تیز لہروں میں بھی تیرتی رہے۔ علاوہ ازیں کشتی کے عرشے کے اندر ہر جگہ پولی اسٹائرین فوم لگایا ہے تاکہ کشتی کو اچھال کی قوت ملتی رہے۔ ان سب تبدیلیوں کے باوجود کسی کو یقین نہ تھا کہ یہ کشتی اس طرح مسلسل گہرے سمندروں میں تیرتی رہے گی۔



کشتی کو اسکاٹ لینڈ کے ساحلی مقام پیٹر ہیڈ سے پانی کے حوالے کیا گیا تھا جس کے بعد وہ گزشتہ برس مئی میں بین الاقوامی پانیوں میں داخل ہوگئی تھی اور اسے بہت سے جہازوں نے دیکھا بھی تھا۔ 8 نومبر 2017ء کو یہ کشتی اسکاٹ لینڈ سے موریطانیہ پہنچ چکی تھی جبکہ اب جنوبی امریکا کے گیانا سمندر سے گزر رہی ہے۔



اس کشتی کو ’ایڈونچر‘ کا نام دیا گیا ہے جو پہلے اسکاٹ لینڈ سے ڈنمارک پہنچی اور اس کے بعد سویڈن اور ناروے تک چلی گئی۔ وہاں موجود کسی شخص نے دوبارہ اسے پانی کے حوالے کردیا کیونکہ کشتی میں ایک پیغام لکھا ہے کہ اسے جو دیکھے وہ اسے دوبارہ سمندر میں چھوڑدے۔

اس کے بعد یہ ناروے سے دوبارہ آگے بڑھی اور اس میں نصب جی پی ایس ٹریکر برابر اس کی اطلاع دیتا رہا جس میں ایک جدید ترین واٹر پروف ٹرانسمیٹر بھی نصب ہے۔



کشتی کے لیے فیس بک پیج بھی بنایا گیا ہے جس میں اس کے سفرکی روداد اور تصاویر بھی دیکھی جاسکتی ہیں۔ کچھ روز قبل تک اس نے کوئی اطلاع نہیں دی تھی لیکن اچانک اس کے ٹرانسمیٹر نے دوبارہ کام شروع کردیا اور اب وہ جنوبی امریکی سمندروں میں کسی مقام پر موجود ہے۔
|ٹوکیو: ٹیکنالوجی اور روبوٹس کی سرزمین جاپان سے خبر آئی ہے کہ وہاں مصںوعی ذہانت (آرٹیفیشل انٹیلی جنس) پر مبنی پہلے امیدوار نے میئر کے مقابلے میں حصہ لینے کا اعلان کردیا ہے۔

دنیا بھر میں یہ بحث چل پڑی ہے کہ روبوٹس اور آرٹیفیشل انٹیلی جنس انسانوں کی ملازمتوں کو لے اڑیں گے اور اس سے بے روزگاری بڑھے گی لیکن کیا یہ بات حیرت انگیز نہیں کہ جاپان میں مصنوعی ذہانت پر مشتمل ایک فرضی شخصیت نے شہر کے میئر کے انتخابات میں حصہ لینے کا اعلان کردیا ہے۔


اگرچہ اب بھی مصنوعی ذہانت کو اونچے عوامی عہدوں کےلیے موزوں قرار دینے کا کوئی قانون نہیں بن سکا ہے تاہم ٹوکیو کے نواحی علاقے ٹاما سٹی میں بلدیاتی امور میں آرٹیفیشل انٹیلی جنس کے کردار کو بڑھانے کی کوشش کی ہے اور اسے ’آرٹیفیشل انٹیلی جنس میئر‘ یا ’اے آئی میئر‘ کا نام دیا گیا ہے۔

اس کا مقصد یہ ہے کہ انسانی افسران کی جگہ مصنوعی ذہانت کے سافٹ ویئر بلدیاتی امور کا فیصلہ کریں گے اور اس طرح بہت شفاف اور منصفانہ اور غیر جانب دارانہ فیصلے کیے جاسکیں گے جن سے ہر باشندہ یکساں طور پر مستفید ہوسکے گا۔

میئر بننے کے امیدوار میشی ہیٹو ماتسوڈا نے اپنے ٹوئٹ میں کہا ہے کہ دنیا میں پہلی بار مصنوعی ذہانت انتخابات میں حصہ لے رہی ہے۔ مصنوعی ذہانت سے بنے میئر کے ذریعے شفاف اور متوازن انداز میں پہلے عوامی ڈیٹا جمع کیا جائے گا اور اس کے بعد بہت تیزی سے فیصلے کیے جائیں گے جو اگلی نسل تک کےلیے مفید ہوں گے۔
|واشنگٹن: امریکا میں واقع سو سال قدیم سپر اسٹور کی ازسرنو تعمیر کے دوران ’ایئر ڈکٹ‘ سے بندر کی ممی برآمد ہوئی ہے۔

سماجی رابطے کی ویب سائٹ فیس بک پر قائم میننیا پولس کے صفحے پر شائع کی گئی بندر کی ممی کی تصویر نے ماہرین کو حیران کردیا۔ یہ تصویر قدیم سپر اسٹور کی ازسرنو تعمیر کے دوران کام کرنے والے ایک مزدور نے شائع کی جس کا دعوی ہے کہ بندر کی ممی سپر اسٹور کی چھت پر واقع ہوا کے لیے تعمیر کیے گئے ایک ڈکٹ سے ملی ہے۔

تصویر میں بندر کے ڈھانچے کو مکمل طور پر درست حالت میں دیکھا جا سکتا ہے تاہم اس کا رنگ زرد مائل ہے جس کی وجہ سے اسے Bananafied Mummy  بھی کہا جا رہا ہے گویا اس بندر کو اُن کی مرغوب غذا کیلوں سے حنوط کیا گیا ہو۔ بندر کے اسٹور کی چھت پر واقع ایئر ڈکٹ میں پھنسنے اور ڈھانچے کے اصل حالت میں پائے جانے کو حیرت انگیز واقعہ کہا جا رہا ہے جس کی تحقیقات ہونا نہایت ضروری ہے۔
سوشل میڈیا پر تصویر جاری ہونے کے بعد صارفین نے 50 کی دہائی میں اسی اسٹور میں پالتو جانوروں کی خرید و فروخت سے متعلق اشتہارات شائع کیے جس سے پتا چلا کہ یہ بندر اسی دوران اسٹور سے باہر نکلنے کی کوشش میں ایئر ڈک میں پھنس کر مرگیا ہوگا۔

مقامی علاقے روبنس ڈیل کے میئر ریگن مرفی نے اپنے ٹوئٹ میں دعویٰ کیا ہے کہ یہ ان کے والد کا بندر تھا جو وہ اپنے بچپن میں 60 کی دہائی میں اسی اسٹور سے اُٹھا لائے تھے تاہم میری دادی نے برہمی کا اظہار کرتے ہوئے بندر کو واپس اسٹورمیں چھوڑ آنے کا حکم دیا جس پر بندر کو اسٹور کی سیڑھی پر چھوڑ آئے تھے۔

محقق اور ماہر حیوانیات میری بلیئر کا کہنا ہے کہ یہ بندر کی ایک خاص قسم ہے جو زرد رنگت رکھتے ہیں اور قد میں چھوٹے ہیں۔ زرد رنگت کے باعث ہی ممی کا رنگ بھی زرد ہے جسے کچھ لوگ Bananafied Mummy  کہہ  رہے ہیں۔ یہ بندر ایسے جنگلات میں رہنا پسند کرتے ہیں جہاں سالہا سال بارش ہوتی رہے۔ ان بندروں کی غیر قانونی خرید وفروخت بڑے پیمانے کی جاتی ہے اور ممکن ہے بندر کو اسٹور میں تجارتی مقاصد کے لیے لایا گیا ہو۔
|ایتھیوپیا: کیا آپ یقین کریں گے کہ ایتھیوپیا کا ایک نوجوان اپنے دونوں ہاتھوں پر چلنے کا اتنا عادی ہے کہ وہ اس طرح بآسانی طویل فاصلہ طے کرسکتا ہے اور اسے کسی قسم کی کوئی تکلیف نہیں ہوتی۔

32 سالہ دیرار ابوہے اپنے پیروں کے مقابلے میں ہاتھوں پر چلنے کا زیادہ شوق رکھتے ہیں اب وہ ہاتھوں پر چلتے ہوئے سیڑھیاں چڑھتے ہیں اور رکاوٹوں کو عبور کرسکتے ہیں۔


شمالی ایتھیوپیا کے شہر تگرے میں رہنے والے دیرار نے بتایا کہ وہ لڑکپن سے ہی اپنے ہاتھوں پر چلنے کے عادی ہیں۔ وہ چینی اور امریکی فلمیں دیکھتے ہوئے جوان ہوئے ہیں جس میں وہ لوگوں کو ہاتھوں پر چلتا دیکھ کر حیران رہ جاتے تھے۔ تاہم انہیں معلوم نہیں تھا کہ فلموں میں سب ایڈیٹنگ اور کیمرے کا کھیل ہوتا ہے۔ دیرار نے اپنی پسندیدہ فلموں کے ایکشن خود کرنے کی کوشش کی لیکن سب سے زیادہ مہارت انہوں نے دونوں ہاتھوں پر چلنے میں حاصل کی اور مشق سے اسے مزید بہتر بنالیا۔



اب وہ تین گھنٹے صبح اور تین گھنٹے شام کو پریکٹس کرتے ہیں کیونکہ وہ گنیز بک آف ورلڈ ریکارڈ میں اپنا نام لکھوانا چاہتے ہیں۔ وہ ہاتھوں سے پہاڑوں پر چڑھ سکتے ہیں اور ہاتھوں پر کھڑے کھڑے ایک کار کو بھی دھکیل سکتے ہیں۔ یہاں تک وہ لوگوں کو اپنی پیٹھ پر سوار کرکے ہاتھوں پر چل سکتے ہیں۔


دیرار کی ایک ویڈیو سوشل میڈیا پر بہت مقبول ہورہی ہے جسے دیکھنے کے بعد لوگوں نے ملا جلا ردِعمل دیا ہے تاہم لوگوں نے اس کی مہارت کو بہت سراہا ہے۔ اس ویڈیو کو دیکھ کر آپ بھی دیرار کو داد دیئے بغیر نہ رہ سکیں گے۔
|کوریا کے ساحل پر پچھلے دنوں ایک ایسا حیرت انگیز دیکھا گیا جس نے دیکھنے والوں کو حیران و پریشان کردیا۔ 

سمندری حیات کے ماہرین نے دیکھاکہ دس عدد پیاری پیاری ڈولفن مچھلیاں اپنے ایک بیمار ساتھی یعنی بیمار ڈولفن  کو بچانے کی کوشش کررہی ہیں۔ وہ سب مل جل کر اپنی اس نیم مردہ ڈولفن ساتھی کو سہارا دے کر اسے تیرنے میں مدد دے رہی تھیں۔ چند گھنٹوں کے بعد اس ڈولفن کی موت واقع ہوگئی، لیکن انہوں نے پھر بھی اس کا ساتھ نہیں چھوڑا۔

ماہرین کے مطابق یہ ان کے لیے حیرت انگیز اور نئی بات تھی، کیوں کہ ڈولفن اور وہیل مچھلی پر تحقیق سے ثابت ہوا ہے کہ وہ اپنوں کی مدد کرتی ہیں، لیکن اس قسم کی اجتماعی کوشش پہلی مرتبہ دیکھی گئی ہے۔
دل چسپ بات یہ ہے کہ ان میں سے پانچ ڈولفنز نے اپنے بیمار ساتھی کو سہارا دینے کے لیے خود کو اس حد تک قریب کرلیا تھا کہ اُس ڈولفن کا پورا بوجھ ان پر آگیا تھا اور وہ اسے لے کر پانی میں آگے بڑھتی رہیں، انہوں نے صرف اتنا ہی نہیں کیا، بلکہ اس موقع پر دیکھنے والے یہ منظر دیکھ کر حیران رہ گئے کہ تھک جانے والی ڈولفنز کی جگہ باری باری اُن کے ساتھ تیرنے والی دوسری ڈولفنز لیتی جاتی تھیں اور اس طرح باری باری انہوں نے اپنے ساتھی کی مدد کی۔
|ایمسٹر ڈیم: ہالینڈ میں حکام نے ٹریفک حادثات میں کمی اور سفر کو محفوظ بنانے کےلیے انوکھا قدم اٹھاتے ہوئے’گنگنانے والی سڑک‘ بنا ڈالی۔

ویسے تو دنیا بھر میں ٹریفک حادثات سے بچاؤ کےلیے نت نئے انداز اپنائے اور قوانین وضع کیے جاتے ہیں لیکن ہالینڈ میں حادثات سے بچنے کےلیے منفرد انداز اختیار کیا گیا جس میں سفر کے ساتھ ساتھ ’دھنوں‘ سے بھی  لطف اندوز ہوا جاسکتا ہے۔

روڈ سیفٹی کا یہ منصوبہ اپنے آپ میں ایک دلچسپ اور اچھوتا منصوبہ ہے، گاڑی تیز چلانے کے شوقین افراد اپنی زندگیوں کو خطرات میں ڈال لیتے ہیں لیکن یہ ’سنگنگ روڈ‘ تیز رفتاروں کو گنگنا کر انہیں مقررہ حد کی یاد دہانی کراتا ہے۔
اگر آپ اس سڑک پر سفر کررہے ہوں تو ٹائر جب روڈ پر لگے ’پیانو‘ سے گزریں گے تو یہ ٹیونز بجنے لگتی ہیں لیکن یہ اسی صورت میں بجتی ہیں جب مقررہ حد کے مطابق گاڑی چل رہی ہو۔ اس روڈ پر حد رفتار 40 سے 60 کلومیٹر فی گھنٹہ  مقرر کی گئی ہے۔
| لندن: دنیا بھر میں لوگ چیونگم چبا کر سڑک یا کچرے دان میں پھینک دیتے ہیں، چیونگم سگریٹ کے بعد گلیوں میں پھیلایا جانے والا دوسرا بڑا کچرا ہے جسے ٹھکانے لگانا کسی درد سر سے کم نہیں، استعمال شدہ چیونگم اپنے چپکنے کی صلاحیت کے باعث راہ گیروں اور کچرا صاف کرنے والے اہل کاروں کے لیے پریشانی کا باعث بنتی ہے۔

برطانوی فیشن ڈیزائنر انابُلس 10 سال سے استعمال شدہ اشیاء کی ری سائیکلنگ کر کے انہیں کارآمد بنانے کے لیے اپنا کردار ادا کر رہی ہیں۔ انہوں نے سگریٹ، چپس کی تھیلیوں سمیت کئی استعمال شدہ چیزوں کو مفید اور کار آمد چیزوں میں تبدیل کیا ہے جس کے لیے انہیں برطانوی میونسپلٹی کی مدد بھی حاصل ہے۔

اس بار حیران کن طور پر انابُلس نے چیونگم کو ری سائیکل کرکے مفید چیزوں میں ڈھال دیا، انہوں نے چیونگم کی چپکنے کی صلاحیت کو ختم کرکے اس سے تلوے، گلاس اور دیگر چیزیں تیار کرکے سب کو حیران کردیا، بالخصوص دیدہ زیب سینڈل کے تلوے نہ صرف آرام دہ ہیں بلکہ یہ سلیپری بھی نہیں ہیں جس سے اس کی افادیت کا اندازہ لگایا جاسکتا ہے۔
بین الاقوامی خبر رساں ادارے سے بات کرتے ہوئے انابُلس کا کہنا تھا کہ یہ بہت مشکل مرحلہ تھا کیوں کہ مجھے معلوم ہوا کہ چیونگم کی ری سائیکل کا کوئی موثر نظام موجود نہیں ہے جس کے بعد میں نے تحقیق کی تو پتا چلا کہ چیونگم کا بنیادی جُز ربڑ ہے جسے کمییائی طور پر استعمال کر کے چبانے کے قابل بنایا جاتا ہے، ربڑ پولی میر کی طرح کا پلاسٹک ہوتا ہے جسے پولی آئسو بیوٹالین کہا جاتا ہے اور جو ٹائر کی ٹیوبس میں بھی استعمال ہوتا ہے۔
|ناگپور: بھارت میں مردہ قرار دیا گیا شخص ایک دن مردہ خانے میں رہنے کے بعد زندہ ہوگیا۔

بین الاقوامی میڈیا رپورٹس کے مطابق  ہمانشو بھردواج  نامی نوجوان کار حادثے میں شدید زخمی ہوا جسے تشویشناک حالت میں اسپتال منتقل کیا گیا جہاں ڈاکٹروں نے اسے غلطی سے  مردہ قرار دے دیا۔ نوجوان کو مردہ خانے منتقل کردیا گیا جہاں وہ 24 گھنٹے رہا لیکن ڈاکٹر جب لاش کا پوسٹ مارٹم کرنے لگے تو  نوجوان کی نبض چل رہی تھی جس پر ڈاکٹر حیران رہ گئے اور نوجوان کو فوری طور پر اسپتال کے پرائیویٹ وارڈ منتقل کرکے اسے طبی امداد دی گئی۔

یہ بھی پڑھیں: یہ لڑکا اب تک 20 انڈے دے چکا ہے!
ڈاکٹروں کا کہنا ہے کہ ناگور اسپتال میں زیر علاج مذکورہ نوجوان کوجب اسپتال لایا گیا تو وہ شدید زخمی تھا۔ نوجوان کی ذہنی موت  ہوچکی تھی تاہم اس کا نظامِ تنفس وقفے وقفے سے کام کررہا تھا۔ جب اسے مردہ قرار دیا گیا تو اس وقت نوجوان کی سانس رُکی ہوئی تھی جس پر ذہنی موت کے بعد اس کے طبی طور پر مردہ (میڈیکلی ڈیڈ) ہونے کا فیصلہ کردیا گیا جو بعد میں غلط ثابت ہوا۔
|میکسیکو سٹی: میکسیکو کے ساحل سے پرے ایک بھوکا سی لائن ایک کشتی کی پشت پر آبیٹھا گویا وہ کھانے کی تلاش میں تھا اور اب اس کی مچھلی کھانے کی ویڈیو دنیا بھر میں مقبول ہورہی ہے۔

میکسیکو میں کابو سان لیوکاس کے ساحل سے پرے ایک موٹر بوٹ تیزی سے آگے بڑھ رہی تھی کہ اس کے پچھلے حصے پر ایک سی لائن نمودار ہوا اور اس نے بھوکی نظروں سے وہاں موجود عملے کو دیکھا۔ اس کے بعد کشتی کے عملے نے اسے مچھلی کھلائی جو وہ فوراً ہڑپ کرگیا۔


یہ واقعہ 7 فروری کو پیش آیا ہے لیکن اسے حال ہی میں یوٹیوب پر اپ لوڈ کیا گیا ہے۔ ویڈیو بنانے والے نے کہا کہ ہم سمندر میں معمول کی گشت پر تھے کہ ایک سی لائن کشتی پر سوار ہوگیا اور اس نے ہمیں سوالیہ نگاہوں سے دیکھا ۔ دلچسپ بات یہ ہے کہ یہ جانور بڑی کوشش سے جست لگا کر کشتی پر آبیٹھا۔



کشتی پر موجود 26 سالہ اسکوبا ڈائیور فرینکی گرانٹ نے اسے زندہ مچھلی دی اور سی لائن نے اسے خوشی خوشی قبول کیا۔ سمندروں پر تحقیق کرنے والے ماہرین سی لائن کے اس رویے سے واقف ہیں تاہم یہ منظر اس مرتبہ بہت اچھی طرح کیمرے میں آیا ہے۔


فرینکی کے مطابق سی لائن بہت دیر تک کشتی کا پیچھا کررہا تھا اور اس انتظار میں تھا کہ کوئی اسے کھانا پیش کرے۔ اسکوبا ڈائیور کے مطابق یہ جانور بہت انسان دوست ہوتا ہے اور زیرِ آب انسانوں سے دوستانہ رویہ رکھتا ہے۔ بسا اوقات وہ انسانوں کے قریب آجاتے ہیں اور ان کے سامنے منہ سے بلبلےخارج کرتے ہیں۔

دلچسپ بات یہ ہے کہ یہ منظر دیکھ کر کئی بڑے سمندری پرندے بھی مچھلی کی تلاش میں وہاں پہنچ گئے۔ اس کے بعد مزید سی لائن بھی وہاں پہنچے۔ اس کے علاوہ سی لائن نے مچھلی کی بالٹی میں بھی جھانک کر دیکھا۔
|نیروبی: کینیاٹا نیشنل اسپتال میں ڈاکٹروں نے غلط مریض کے دماغ کا آپریشن کردیا۔

غیرملکی خبر رساں ادارے کے مطابق کینیا کے دارالحکومت نیروبی میں واقع کینیاٹا نیشنل اسپتال میں ڈاکٹروں نے غلط مریض کے دماغ کا آپریشن کر ڈالا جس پر ڈاکٹروں کی 4 رکنی ٹیم کو معطل کردیا گیا۔

اسپتال کی سربراہ للی کوروس کا کہنا ہے کہ اسپتال میں 2 مریض ایک ساتھ لائے گئے جن میں سے ایک کے دماغ میں خون جمنے کی وجہ سے آپریشن کرنا تھا جب کہ دوسرے مریض کے سر میں سوجن تھی جس کے علاج کےلیے آپریشن کی ضرورت نہیں تھی لیکن ڈاکٹروں نے غفلت برتتے ہوئے مریضوں کی شناخت میں غلطی کردی جس کی وجہ سے سر میں سوجن والے مریض کے دماغ کا آپریشن کردیا۔ آپریشن کے بعد آنے والی رپورٹس میں انکشاف ہوا کہ مریض کے دماغ میں خون جمنے کی علامات تھیں ہی نہیں۔
یہ بھی پڑھیں: ڈاکٹروں نے ایرانی شوریٰ نگہباں کے چیئرمین کا غلطی سے گردہ نکال دیا

للی کوروس کا کہنا ہے کہ خوش قسمتی سے غلطی کے باعث کوئی ہلاکت نہیں ہوئی لیکن اس واقعے پر انہیں بہت شرمندگی ہے اور ان کی پوری کوشش ہے کہ متاثرہ مریض کی حفاظت اور دیکھ بھال کی جائے؛ معاملے کی تفتیش شروع کردی گئی ہے اور ابتدائی طور پر آپریشن کرنے والے ڈاکٹروں کی 4 رکنی ٹیم کو فوری طور پر معطل کرکے نیوروسرجن کو شو کاز نوٹس جاری کر دیا گیا ہے۔

دوسری جانب اسپتال حکام کے فیصلے کے خلاف دیگر ڈاکٹروں نے احتجاجی مظاہرہ شروع کردیا۔ ان کا کہنا ہے کہ عملے کی شدید کمی کی وجہ سے موجودہ عملہ سخت دباؤ کا شکار رہتا ہے۔ جس شخص نے مریضوں کے شناختی نشانات لگائے تھے، اسے سزا دینے کے بجائے ڈاکٹروں کو نشانہ بنایا گیا جو سراسر زیادتی ہے۔
|ایمسٹر ڈیم، ہالینڈ: ایک سافٹ ویئر انجینئر کو اپنی پالتو بلی سے اتنی محبت ہے کہ انہوں نے گھر کے مرکزی دروازے کے باہر بلی کی شناخت کرنے والا ایک ڈیجیٹل کیمرا سسٹم انسٹال کیا ہے جو ان کی بلی کو پہچان کر اطلاع دیتا ہے اور وہ فوراً اپنی بلی کے لیے دروازہ کھول دیتے ہیں۔

ولندیزی انجینئر ارکائز گیرو کے دروازے میں بلی گزرنے کا مخصوص خانہ موجود نہیں اور ہر بار بلی کو گھر میں داخل ہونے کے لیے دروازے پر انتظار کرنا پڑتا ہے اور بسا اوقات بلی شدید سردی میں باہر کھڑی رہتی ہے۔ اس مسئلے کو حل کرنے کے لیے ارکائز نے کمپیوٹر اور مصنوعی ذہانت استعمال کرتے ہوئے یہ نظام بنایا ہے۔

علاوہ ازیں کیمرا حرکت محسوس کرتا ہے، چہرہ شناخت کرتا ہے اور اس میں میسجنگ کی ایک ایپ بھی ہے۔ دلچسپ بات یہ ہے کہ اس پورے نظام کی تیاری میں ارکائز کو صرف چند گھنٹے لگے اور اس کا سافٹ ویئر بھی ہر ایک کے لیے مفت میں دستیاب ہے۔
|قاہرہ: مصر میں خاتون ڈرائیور نے مسافر بس چلا کر ایک نئی روایت کا آغاز کردیا ہے، باہمت خاتون کے حوصلے کو دیکھتے ہوئے کمپنی نے یہ بس صرف خواتین مسافروں کے لیے مخصوص کردی ہے۔

مصر میں ام عبداللہ نامی باحجاب خاتون نے اپنے بچوں کی پرورش کے لیے ایک ٹرانسپورٹ کمپنی میں ’ڈرائیور‘ کی ملازمت اختیار کرلی ہے، برقع میں ملبوس ام عبداللہ ٹرانسپورٹ کمپنی کی واحد خاتون ڈرائیور ہیں، کمپنی نے خاتون ڈرائیور کی بس کو خواتین مسافر کے لیے مخصوص کردیا ہے جس کے باعث خواتین بلا خوف خطر سفر کرتی ہیں۔

ام عبداللہ کا خبر رساں ایجنسی سے بات کرتے ہوئے کہنا تھا کہ مجھے ڈرائیونگ کا شوق تھا اور اسی شعبے کو بطور پیشہ اپنانے کا فیصلہ کیا، شروع میں لوگوں کی جانب سے مثبت ردعمل دیکھنے میں نہیں آیا لیکن گزرتے وقت کے ساتھ میری کمپنی، ساتھیوں اور اہل خانہ نے  میرے فیصلے کو قبول کرلیا ہے، سب سے زیادہ مثبت ردعمل خواتین مسافروں نے دیا۔
انہوں نے کہا کہ کوئی بھی کام مشکل نہیں ہوتا بس زرا حوصلے اور ہمت کی ضرورت ہوتی ہے، مجھے شروع میں کافی دقت ہوئی لیکن جب خواتین مسافروں نے میری بس میں ہی سفر کرنے کی خواہش ظاہر کی تو ہمت اور بڑھ گئی، خواتین کی دلچسپی دیکھتے ہوئے کمپنی نے میری بس کو خواتین مسافروں کے لیے مخصوص کردیا ہے۔
|کروشیا: حال ہی میں منظر عام پر آنے والی، دو پرندوں کی محبت کی لازوال داستان نے دنیا بھر میں حساس دلوں کو پگھلا دیا۔ یہ کہانی نر بگلے کلیپٹن اور اس کی مادہ میلینا کی ہے۔ میلینا زخمی ہونے کی وجہ سے اڑنے سے معذور ہے لیکن اس کے باوجود وفادار بگلا گزشتہ 16 برس سے ہر سال 14 ہزار کلومیٹر کا فاصلہ طے کرکے اپنی مادہ سے ملنے باقاعدگی سے آرہا ہے۔



20 سال قبل کروشیا میں ایک شخص اسٹیفن ووکِچ نے ایک مادہ بگلا کو دیکھا جسے شکاریوں نے زخمی کردیا تھا۔ اسٹیفن نے اسے اپنے گھر کی چھت پر رکھ دیا جہاں اس کی دوستی ایک نربگلے سے ہوئی اور اسٹیفن نے ان دونوں کو میلینا اور کلیپٹن کا نام دیا۔


بظاہر یوں لگ رہا تھا کہ مادہ کو ناقابلِ پرواز پاکر نر اسے چھوڑ جائے گا لیکن ایسا نہیں ہوا۔ اب ہر سال مارچ میں کلیپٹن 14 ہزار کلومیٹر فاصلہ طے کرکے اپنی محبوبہ سے ملنے آتا ہے اور یہ سلسلہ گزشتہ 16 سال سے جاری ہے۔  کلیپٹن سردیوں میں جنوبی افریقہ سے پرواز کرتا ہے اور کروشیا کے چھوٹے سے گاؤں میں باقاعدگی سے آتا ہے۔



اب حال یہ ہے کہ پورے ملک میں اس جوڑے کی لازوال محبت کی داستان عام ہے اور لوگ انہیں دور دور سے دیکھنے آتے ہیں۔ ملاقات کے دوران دونوں ملاپ کرتے ہیں اور اب ان کا کنبہ بڑھ چکا ہے۔ لوگوں نے نوٹ کیا کہ ہر سال مارچ میں میلینا بے چینی سے اپنے جیون ساتھی کا انتظار کرتی ہے تاہم اس کی عدم موجودگی میں اسٹیفن اس معذور پرندے کا بھرپور خیال رکھتے ہیں۔



71 سالہ اسٹیفن نے 1993 میں میلینا کو گود لیا تھا جو انہیں تالاب کے کنارے زخمی حالت میں ملی تھی۔ اس سے قبل کہ یہ معصوم پرندہ کسی جانور کا نوالہ بنتا، اسٹیفن اسے گھر لے آئے اور اس کی تیمارداری کی لیکن لاکھ کوشش کے باوجود میلینا پرواز کے قابل نہ تھی۔ تاہم اسے ہر طرح کا آرام پہنچایا گیا ہے۔




اسٹیفین نے اس کا گھونسلہ بنایا اور اسے حرارت دینے کا انتظام بھی کیا۔ اسٹیفن اس کے پیروں میں کریم بھی لگاتے ہیں تاکہ وہ سردی میں سوکھنے سے محفوظ رہیں۔ اب ان دونوں کے 62 بچے ہوچکے ہیں۔ اسٹیفن نے اخباری نمائندوں کو بتایا کہ وہ ایک باپ کی حیثیت سے میلینا کا خیال رکھتے ہیں کیونکہ اسے بچانے کے بعد اس کی دیکھ بھال بھی انہی کی ذمے داری ہے۔



اسٹیفن نے نر بگلے کے پاؤں میں ایک جدید ٹریکنگ چھلا پہنایا ہے۔ اس سے معلوم ہوا ہے کہ یہ پرندہ جنوبی افریقا کے علاقے بروسکی واروس کی ایک جھیل سے اڑتا ہے اور ہرسال 14500 کلومیٹر دور اپنی مادہ سے ملنے یورپ آتا ہے اور اسے ایک ماہ تک سفر کرنا پڑتا ہے۔
|نیویارک: امریکی شہر سینٹ لوئس میں ریڈیو اسٹیشن دی آرچ کی میزبان نے دورانِ پروگرام ہی بچے کو جنم دے دیا۔

غیر ملکی خبر رساں ادارے کے مطابق امریکی  شہر سینٹ لوئس میں واقع ریڈیو اسٹیشن دی آرچ کی میزبان کیسڈی پراکٹر نے دوران پروگرام ہی بچے کو جنم دیا۔ میزبان کیسڈی نے برطانوی نشریاتی ادارے سے بات کرتے ہوئے بتایا کہ بچے کی پیدائش 2 ہفتے قبل ہوگئی جس کی وجہ سے انہیں شو کی میزبانی بھی کرنی پڑی  تاہم ریڈیو اسٹیشن کی انتظامیہ نے اسپتال کے ساتھ مل کر آپریشن اور نشریات کے انتظامات کررکھے تھے۔

کیسڈی کا کہنا تھا کہ شو کے دوران بچے کو جنم دینا بھی میرے عمومی شو کی طرح ہی تھا کیوں کہ میں اپنے سامعین سے تمام امور پر بات کرتی ہوں اسی لئے اس اہم دن کو بھی اپنے سننے والوں کے ساتھ شیئر کرنا بہت اچھا لگا۔
واضح رہے کہ میزبان کسیڈی پراکٹر کے بچے کا نام پروگرام کے سامعین نے ایک ماہ قبل ہی ووٹنگ کے ذریعے تجویز کر لیا تھا اور پیدائش سے پہلے ہی بچے کا نام جیمسن رکھا گیا۔
|ابو ظبی: متحدہ عرب امارات کے صدر مقام ابوظہبی میں لاپرواہی سے سڑک پار کرنے والے 50 ہزار سے زائد افراد پر جرمانہ عائد کیا گیا۔

اماراتی میڈیا کے مطابق پولیس نے بے احتیاطی سے روڈ کراس کرنے والوں کی تعداد کا اعلان کرتے ہوئے بتایا کہ گزشتہ سال 50 ہزار 700 شہریوں کو پیدل سڑک پارکرنے میں لاپرواہی برتنے پرفی فرد 400 درہم جرمانہ عائد کیا گیا۔ ان افراد نے پیدل سڑک پار کرنے کے لیے غیر مختص جگہ استعمال کی۔

پولیس کا کہنا ہے کہ گزشتہ سال ٹریفک حادثات کی بڑی وجہ پیدل چلنے والوں کی طرف سے روڈ کراس کرنے میں احتیاط نہ برتنا ہے۔ ایک سال میں گاڑیوں کی ٹکر سے 50 سے زائد پیدل چلنے والے شہری ہلاک ہوچکے ہیں۔
یہ خبر بھی پڑھیں: ابوظہبی آنے والے اب ایئرپورٹ پر ہی ویزا حاصل کریں

واضح رہے کہ ابوظہبی پولیس کے سادہ لباس اہلکار سڑکوں پر راہگیروں پر نظر رکھتے ہیں اور جیسے ہی کوئی شخص بے احتیاطی سے سڑک پار کرتا ہے تو اسے موقع پر ہی جرمانہ کردیا جاتا ہے۔ پولیس نے حادثات سے بچنے کے لیے  شہریوں کو سڑک پار کرنے میں احتیاط کرنے اور ذمہ داری کا مظاہرہ کرتے ہوئے موبائل فون استعمال کرنے سے گریز کرنے کی بھی ہدایت دی ہے۔
|نیوجرسی: رٹگرز یونیورسٹی سے وابستہ چہرے کے معروف پلاسٹک سرجن بورس پیشکوور نے کہا ہے کہ آپ کی ناک اتنی لمبی نہیں جتنی سیلفیز میں دکھائی دیتی ہے۔ اس کے ثبوت کے طور پر اپنی درست تصویر کھنچوا کر اسے دیکھ کر سیلفی سے موازنہ کیا جاسکتا ہے۔

بورِس کے مطابق امریکہ کے نصف پلاسٹک سرجنوں سے لوگوں نے رابطہ کرکے کہا ہے کہ ان کی سیلفی ٹھیک نہیں آتی اور بالخصوص ان کی ناک بہت عجیب دکھائی دیتی ہے۔ ان میں سے کئی افراد نے ناک کی پلاسٹک سرجری پر زور دیا جو بے وجہ ہے کیونکہ بورس کے مطابق سیلفی آپ کی حقیقی تصویر نہیں ہوتی اور اس میں کوئی نہ کوئی خامی ضرور رہ جاتی ہے۔

بورس کا مشورہ ہے کہ سیلفی دیکھ کر چہرے کے بارے میں فکرمند ہونے کے بجائے کسی اچھے کیمرے سے عام تصویر لے کر اپنا معائنہ ضرور کرائیے۔ ان کے مطابق سیلفی آپ کے خد و خال کو درست طور پر نہیں دکھاتی لیکن اس کے باوجود لوگ مجھے اپنی سیلفیاں دکھا کر قائل کرنے کی کوشش کرتے ہیں کہ ان کی تصویر بری ہے اور ناک تو بہت ہی عجیب دکھائی دے رہا ہے۔
|کوئنز لینڈ: آسٹریلوی تیراک جارج کرونز نے 99 برس کی عمر میں کوئنز لینڈ میں ہونے والے مقابلوں میں 50 میٹر تیراکی کا فاصلہ 56.12 سیکنڈ میں طے کرکے عالمی ریکارڈ اپنے نام کرلیا۔

آسٹریلیا میں کوئنز لینڈ میں جاری عالمی مقابلوں میں 100 سے 104 سال کی عمر والے تیراکوں کی کیٹیگری میں جارج کرونز نے 2014ء میں بنائے گئے ریکارڈ کو 35 سیکنڈ کے فرق سے توڑ کر نیا عالمی ریکارڈ بنا ڈالا۔  ٹورنامنٹ کے منتظمین نے ریکارڈ سے متعلق تفصیلات اسپورٹس گورننگ باڈی کو بھیج دیں جو اس ریکارڈ کی تصدیق کرنے کا مجاز ادارہ ہے۔ کرونز رواں سال اپریل میں اپنی عمر کی ایک صدی مکمل کرلیں گے۔

جارج کرونز نے بی بی سی سے بات کرتے ہوئے کہا کہ یہ میرے لیے بہت خوشگوار لمحہ ہے اور میں فتح کے جذبے سے سرشار ہوں، میں نے بھر پور قوت کے ساتھ سوئمنگ پول کی دیوار کو چھو کر اپنی فتح کا اعلان کیا، تالیوں کی گونج میں سونے کا تمغہ وصول کرنا میری زندگی کا سب سے انمول لمحہ ہے، عالمی ریکارڈ توڑنے کے احساس نے مجھے پھر سے جوان کردیا ہے۔
جارج کرونز جوانی میں بہترین تیراک ہوا کرتے تھے لیکن مصروفیت کے باعث اپنے اس شوق کو جاری نہ رکھ سکے، ملازمت، کاروبار اور اہل خانہ سے متعلق ذمہ داریوں نے انہیں الجھائے رکھا یہاں تک وہ 80 سال کے ہوگئے۔ انہوں نے اس بڑھاپے میں اپنے شوق کو دوبارہ پروان چڑھانا چاہا اور سو سال کی عمر میں یہ عالمی اعزاز حاصل کرنے میں کامیاب رہے۔
|اوٹاوہ: سنڈیاں اورکیٹرپلر کے بارے میں کہا جاتا ہے کہ وہ کوئی شور نہیں مچاتے اور خاموش رہتے ہیں لیکن ماہرین نے حال ہی میں ایک ایسا کیٹرپلر(سنڈی) دریافت کیا ہے جو چائے کی ابلتی کیتلی کی طرح سیٹی خارج کرتا ہے لیکن اس کی آواز بہت ہلکی ہوتی ہے۔

ماہرین کے مطابق ہوک موتھ اوراسفنکس موتھ جسے بڑے پروانے کے کیڑے کٹ کٹ اورٹک ٹک کی آواز اس وقت خارج کرتے ہیں جب کوئی دوسرا بھوکا کیڑا ان پر حملہ کرتا ہے تاہم اب سرخ رنگ کا نیسیئس اسفنکس ہاک موتھ کیٹرپلر ہلکی سی آواز پیدا کرتا ہے جو ہوائی جہاز کے ٹیک آف یا چائے کی ابلتی کیتلی جیسی ہوتی ہے۔

کینیڈا میں کارلٹن یونیورسٹی کی حیاتیات داں ڈاکٹر جین یاک اور ان کے ساتھیوں نے اس پروانے کے انڈوں کو تجربہ گاہ میں رکھا اور ان سے کیٹر پلر برآمد کرائے گئے۔ بڑی سنڈیوں یعنی کیٹرپلر کو تجربہ گاہ میں رکھا گیا اور ان پر چھوٹی چمٹیوں سے ہلکا سا حملہ کیا گیا جو کسی شکاری کیڑے یا پرندے کے حملے کی طرح تھا ۔ جیسے ہی ماہرین نے باریک چمٹوں سے سنڈیوں کو چھوا تو انہوں نے ہلکی آواز خارج کی۔ یہ آواز انتہائی حساس مائیکروفون کی مدد سے ریکارڈ کی گئی۔
ماہرین نے سنڈیوں کی جانب سے سیٹی خارج کرنے کی تو تصدیق کی لیکن اس کی وجہ جاننے میں ناکام رہے ہیں کیونکہ اتنے چھوٹے کیڑے کے اندر جھانک کر دیکھنا ناممکن ہے۔

جین یاک اور ان کے ساتھیوں نے نوٹ کیا کہ سنڈی کی آواز اس کے منہ سے آرہی ہے ناکہ چبانے والے غدود سے خارج ہوتی ہے۔ تاہم اس چھوٹے سے کیڑے کو اندر سے دیکھنا ایک محال ہے لیکن یہ ضرور ثابت ہوچکا ہے کہ کیٹرپلر خطرے کے وقت سیٹی نما آوازیں خارج کررہا ہے۔

دوسری جانب ایک اور ماہر میلینی اسکالین نے کیڑے کا حلق چیر کر بھی دیکھ لیا لیکن اس کی آواز کا معمہ حل نہ ہوا۔ اس کے بعد کلارک سن یونیورسٹی کے انجینیئرکریک میرٹ نے کیڑوں کی آوازوں کو بغور سنا اور ان کی وجوہ جاننے کے لیے کئی ماڈل بنائے ہیں۔ ان کا کہنا ہے کہ کیڑا ہوا کے بہاؤ کے تحت آواز خارج کرتا ہے جو اس کے پیٹ کے دو اہم حصوں سے گزرکر سیٹی کے انداز میں سنائی دیتی ہے۔ عین اسی طرح کیتلی سے بھاپ خارج ہوتے وقت تیز آواز کی صورت میں ڈھل جاتی ہے۔ درجن سے زائد ماہرین اس ننھے سے کیڑے کی صلاحیت پر مزید تحقیق کررہے ہیں۔
|جکارتہ: انڈونیشیا کے علاقے گووا ریجنسی سے 14 سالہ اکمل نامی ایک لڑکے نے نہ صرف ساری دنیا کو بلکہ ڈاکٹروں تک کو حیرت میں ڈال رکھا ہے کیونکہ یہ پچھلے چند سال کے دوران 20 انڈے دے چکا ہے۔

اکمل کے والد رُسلی کا کہنا ہے کہ اپنی عجیب و غریب حالت کی وجہ سے گزشتہ چند سال کے دوران اکمل کو متعدد بار اسپتال میں داخل کروایا جاچکا ہے لیکن ڈاکٹروں کو اب تک اس کی وجہ سمجھ میں نہیں آئی۔ حالیہ چند دنوں میں ایک بار پھر پیٹ میں تکلیف ہونے پر اکمل کو اسپتال میں داخل کروایا گیا جہاں اس نے طبی عملے کی موجودگی میں مزید دو انڈے دیئے۔

جب اسپتال میں اکمل کا ایکسرے لیا گیا تو معلوم ہوا کہ اس کے پیٹ کے نچلے حصے کے اندر ایک انڈا سالم حالت میں موجود ہے۔
|سوچی: روس میں 22 سالہ شقی القلب نوجوان کو اپنے خاندان کے اقدامِ قتل میں گرفتار کرلیا گیا جس کےلیے اس کے والدین نے بھی اپنی موت کا ڈرامہ رچایا۔

یہ ہولناک کہانی روسی علاقے سوچی کے اس نوجوان کی ہے جو اپنے والدین اور بہنوں کو قتل کروا کر ساری جائیداد ہتھیانا چاہتا تھا۔ روسی میڈیا کے سامنے اس نے اعتراف کیا کہ اس نے اپنے اس ہولناک منصوبے کےلیے خود کو آمادہ کیا لیکن ایک مرتبہ ناکامی کے بعد اس نے اپنے پورے خاندان کو موت کے گھاٹ اتارنے کےلیے کرائے کے قاتل (ہِٹ مین) کی تلاش شروع کردی اور اس کا ذکر اپنے ایک قریبی دوست سے بھی کردیا اور اس سے قاتل کی تلاش میں مدد کی درخواست کی۔ تاہم اس کے دوست نے پولیس کے سامنے جاکر اس کا سارا منصوبہ بیان کردیا جس کے بعد پولیس حرکت میں آگئی۔

اس کے بعد لڑکے کے اسی دوست نے ایک پولیس اہلکار کو اجرتی قاتل کے روپ میں پیش کیا اور اس کی ملاقات لڑکے سے کرائی گئی۔ اس ملاقات میں اس کے سفلی مقاصد مزید واضح ہوگئے اور اس نے قاتل کے روپ میں موجود پولیس افسر کے سامنے گھروں کے کمروں کا محلِ وقوع، چوکیدار، کتے اور سیکیورٹی کیمروں کی تفصیل بیان کی۔ اس نے یقین دلایا کہ کامیاب قتل کی صورت میں پولیس اہلکار کو 55 لاکھ روپے ادا کرے گا۔
|قدرت کے عطاکردہ علم کی بہ دولت انسان بے شمار اسرارکائنات سے پردہ اٹھاچکا ہے۔

سائنس اور ٹیکنالوجی کے سہارے وہ ترقی کے بے شمار زینے طے کرچکا ہے مگر روززانہ ہونے والی دریافتیں اس بات کی مظہر ہیں کہ قدرت کے بے شمار راز ہنوز اس کے منتظر ہیں۔ دنیا کے تین چوتھائی حصے پر پھیلے پانیوں میں انسان بے شمار مخلوقات دریافت کرچکا ہے لیکن نہ جانے کتنی ہی آبی انواع دریافت ہونے کی راہ دیکھ رہی ہیں۔

سائنس دانوں نے حال ہی میں شارک مچھلی کی ایک نئی قسم دریافت کرنے کا اعلان کیا ہے۔ شارک کی نئی نسل کی مچھلیاں بحر اوقیانوس میں دریافت ہوئی ہیں۔ آبی حیات کے ماہرین ان کے وجود سے کئی عشرے قبل واقف ہوچکے تھے مگر اب تک وہ یہ فیصلہ نہیں کرپائے تھے کہ یہ شارک کی نئی قسم ہے یا نہیں۔ بالآخر برسوں کی تحقیق کے بعد انھوں نے اسے خونخوار مچھلی کی نئی قسم تسلیم کرلیا ہے۔ نودریافت شدہ مچھلی کو ’’ اٹلانٹک کی چھے گلپھڑوں والی شارک‘‘ کا نام دیا گیا ہے۔
تین اداروں کے ماہرین پر مشتمل تحقیقی ٹیم کی جانب سے جاری کردہ تفصیلات کے مطابق شارک کی اس نسل کے اجداد پچیس کروڑ سال قبل پائے جاتے تھے۔ اس طرح یہ مچھلی کرۂ ارض کے قدیم ترین جان داروں میں سے ہے۔ تحقیقی ٹیم کے مطابق شارک کے مطالعے میں انھیں بے پناہ مشکلات کا سامنا کرنا پڑا کیوں کہ اس نسل کی مچھلیاں سمندر کی انتہائی گہرائی میں پائی جاتی ہیں۔ بعض اوقات یہ ہزاروں فٹ کی گہرائی تک چلی جاتی ہیں۔ چناں چہ ان پر تحقیق کوئی آسان کام نہیں تھا۔

چھے گلپھڑوں والی شارک کی زیادہ سے زیادہ لمبائی چھے فٹ تک ہوتی ہے۔ اس طرح یہ بحرہند اور بحرالکاہل میں پائی جانے والی شارک مچھلیوں سے نسبتاً چھوٹی ہوتی ہے۔ ان کے دانت آرے کے دندانوں کی طرح ہیں اور ان کے چھے گلپھڑے ہیں۔ اسی مناسبت سے انھیں ’’ چھے گلپھڑوں والی شارک‘‘ کا نام دیا گیا ہے۔ شارک کی بیشتر نسلوں کے پانچ گلپھڑے ہوتے ہیں۔
|بہار: بھارت میں ایک دلہن نے شادی والے دن دلہے کا گنج پن دیکھ کر شادی سے انکار کردیا جب کہ دلہا تقریب سے ہی ایک اور لڑکی کو دلہن بنا کر گھر لے گیا۔

بھارتی ریاست بہار میں ڈاکٹر روی کمار کی سگوالی گاؤں کی رہائشی لڑکی سے ایک سال قبل منگنی ہوئی تھی اور اب انہوں نے روایتی طریقے سے شادی کرنے کا فیصلہ کیا تھا اور اس سلسلے میں بہار میں ہی تقریب منعقد کی گئی لیکن شادی کی تقریب سے پہلے تک دلہا دلہن کی ملاقات کبھی نہیں ہوئی جو ڈاکٹر صاحب کی زندگی کی سب سے بڑی غلطی ثابت ہوئی۔

شادی کے دوران سب اچھا چل رہا تھا اور تمام تقریبات خوش اسلوبی سے آگے بڑھ رہی تھی مگر اچانک لڑکی نے شادی سے انکار کردیا، دلہے نے جیسے ہی اپنی پگڑی اتاری تو دلہن ڈاکٹر روی کا گنج پن دیکھ کر تقریب ادھوری چھوڑ گئیں اور شادی سے انکار کردیا۔ لڑکے والوں کی جانب سے دلہن والوں کو منانے کی تمام تر کوششیں رائیگاں گئیں اور وہ تقریب ادھوری چھوڑ کر واپس چلے گئے۔
دوسری جانب ڈاکٹر روی نے بھی ٹھان رکھی تھی کہ وہ دلہن لیے بغیر گھر واپس نہیں جائیں گے لہذا مقامی پنچائت کی مدد سے چند ہی گھنٹوں میں ہی ڈاکٹر صاحب کو سبزی فروش کی بیٹی کی صورت میں دلہن مل گئی اور انہوں نے اسی تقریب میں شادی کرکے نیہا کو اپنی زندگی میں شامل کرلیا۔
|دبئی: دبئی میں جشنِ بہاراں کے موقعے پر مکی ماؤس کا ایک ماڈل پھولوں اور پودوں سے تیار کیا گیا ہے جسے اپنی نوعیت کا سب سے بلند ’مجسمہ گل‘ کہا جاسکتا ہے۔

اس ماڈل کی تیاری میں ایک لاکھ سے زائد پودے اور پھول استعمال ہوئے ہیں جنہیں بڑی مہارت سے مکی ماؤس کی صورت میں ڈھالا گیا ہے۔ اس سال ڈزنی کا یہ مشہور کردار 90 سال کا ہوگیا ہے اور اسی کی یاد میں دبئی مراکل گارڈن میں یہ ماڈل رکھا گیا ہے۔ انتظامیہ کے مطابق یہ دنیا بھر میں ڈزنی کا سب سے بڑا ماڈل بھی ہے۔
|نیوزی لینڈ: نیوزی لینڈ کے ایک علاقے میں لوگ اس وقت حیران رہ گئے جب پانی کے اوپر بڑی مقدار میں چھوٹے بڑے پتھر بہت قوت کے ساتھ بہنے لگے، گویا کسی پتھریلے دریا کی طرح کا رخ اختیار کرگئے جن سے بڑے پیمانے پر نشیبی علاقے کے مکانات متاثر ہوئے ہیں۔

20 فروری کو ٹراپیکل سائیکلون گیتا کے بعد نیوزی لینڈ کے نشیبی علاقوں  کینٹربری اور ساؤتھ آئی لینڈ میں بڑے پیمانے پر تباہی ہوئی۔ یہ تباہی اس وقت نوٹ کی گئی جب دریائے راکیا کے اتھلے پانیوں میں مٹی بھر گئی اور اس کے اوپر بھاری پتھر تیرنے لگے۔

یہ منظری بہت دیر تک جاری رہا جسے دیکھ کر لوگوں نے پتھر کے دریا کا گمان کیا جس پر بڑی تیزی سے پتھر پھسلے چلے جارہے تھے۔ ایک مقامی خاتون ڈونا فیلڈ نے بتایا کہ 20 فروری کو یہ واقعہ پیش آیا اور پانی کے بہاؤ کے برخلاف پتھروں کے دریا کی آواز بہت زوردار تھی جو دور دور تک سنی گئی۔
|چیتا دنیا کا سب سے تیز رفتار جانور ہے۔ یہ 120 کلومیٹر فی گھنٹہ کی رفتار سے دوڑ سکتا ہے۔ آج اس حیوان کے متعلق دلچسپ حقائق پیش ہیں۔

٭… چیتے دہاڑتے نہیں

یہ شیر اور ٹائگر کی طرح دہاڑ نہیں پاتے۔ وہ بلیوں کی طرح بولتے اور غراتے ہیں۔ بہت سے چیتوں  کو بھونکتے بھی دیکھا گیا ہے۔ مگر خاص بات یہی ہے کہ وہ دہاڑ نہیں پاتے۔ان کے لیے رات میں دیکھ لینا مشکل ہوتا ہے۔ رات میں چیتوں کی حالت انسانوں جیسی ہی ہوتی ہے۔ اسی لیے چیتے صبح کے وقت یا دوپہر کے بعد شکار کرتے ہیں۔ چیتوں کو درختوں پر چڑھنے میں بھی دقت ہوتی ہے۔
٭… ایران میں بھی رہتے ہیں

جست لگاتے ہوئے چیتے کا تصور کرتے ہی آپ کو افریقی جنگلوں کا خیال آتا ہوگا کیونکہ عام خیال یہ ہے کہ باقی دنیا سے یہ ناپید ہو چکے۔لیکن یہ مکمل طور پر درست نہیں ۔ آج بھی ایران میں 60 سے 100 کے درمیان چیتے پائے جاتے ہیں۔ یہ وسطی ایران کے پہاڑی علاقوں میں رہتے ہیں۔ایک وقت تھا جب چیتے بھارت، پاکستان اور روس کے ساتھ ساتھ مشرق وسطیٰ کے ممالک میں بھی پائے جاتے تھے۔

ایشیائی چیتے کے سر اور پاؤں چھوٹے ہوتے ہیں۔کھال اور روئیں موٹے ہوتے ہیں۔ افریقی چیتوں کے مقابلے میں ان کی گردن بھی موٹی ہوتی ہے۔ ایشیائی چیتے بہت بڑے دائرے میں زندگی بسر کرتے ہیں جبکہ عام طور پر یہی سمجھا جاتا ہے کہ چیتے چھوٹے سے علاقے تک محدود رہتے ہیں۔

٭… زیادہ تر بچے مر جاتے ہیں

چیتوں کے بچے بڑی مشکل سے بچتے ہیں۔ یہ اس جانور کے ختم ہونے کی بڑی وجہ ہے۔ افریقہ میں ہونے والے ایک تجربے سے پتا چلا ہیکہ چیتوں کے 95 فیصد بچے بالغ ہونے سے پہلے ہی مر جاتے ہیں۔ یعنی چیتے کے 100 بچوں میں سے پانچ ہی بڑے ہونے تک زندہ رہتے ہیں۔چیتوں کے بچوں کے مرنے کی وجہ شکاری جانور ہیں۔ ان میں شیر، لگڑبگھے، ببون اور شکاری پرندے شامل ہیں۔ ساتھ ہی چیتوں کے رہائش والے علاقوں میں انسانی مداخلت سے بھی ان کی تعداد گھٹ رہی ہے۔عرب ممالک میں چیتوں کے بچوں کو پالنے کے لیے خریدا جاتا ہے۔ ان کی قیمت دس ہزار ڈالر تک جاتی ہے۔ یہ بھی چیتوں کے خاتمے کی بڑی وجہ ہے۔

٭… دوڑتے وقت ہوا میں

چیتوں کے بارے میں سب سے زیادہ مشہور بات ان کی رفتار ہے لیکن اس کے متعلق مختلف دعوے کیے جاتے ہیں۔ چیتے 95 سے 120 کلومیٹر فی گھنٹہ کی رفتار سے دوڑ سکتے ہیں۔ یہ رفتار دنیا کے سب سے تیز رفتار ایتھلیٹ یوسین بولٹ سے دوگنی ہے۔ چیتا جب پوری طاقت سے دوڑ رہا ہو تو سات میٹر تک لمبی چھلانگ لگا سکتا ہے۔سات میٹر یعنی 23 فٹ لمبی چھلانگ! اور چیتے یہ رفتار تین سیکنڈ میں حاصل کر لیتے ہیں۔ اچھی سے اچھی سپورٹس کار کو بھی اتنی رفتار حاصل کرنے میں چھ سیکنڈ لگ جاتے ہیں۔مگر چیتے اتنی تیز رفتاری سے زیادہ دیر نہیں دوڑ پاتے اور ان کے پاس شکار کے لیے صرف بیس سیکنڈ ہوتے ہیں۔

٭… مادہ تنہا رہتی ہے

مادہ چیتے کی زندگی پُر خطر اور چیلنج سے بھری ہوتی ہے۔ اسے اوسطاً نو بچوں کو تنہا پالنا پڑتا ہے۔ مطلب یہ ہوا کہ اسے ہر دوسرے روز شکار کرنا ہوتا ہے ورنہ وہ بچوں کا پیٹ کس طرح بھر پائے گی؟شکار کے دوران اسے اپنے بچوں کی نگرانی بھی کرنی پڑتی ہے، تاکہ انھیں خطرناک جانوروں سے بچایا جا سکے۔ چھوٹے بچوں کو ایک جگہ سے دوسری جگہ لے جانا بھی مادہ چیتوں کے لیے چیلنج بنتا ہے۔
|تونس: تیونس کے شہر مطماطہ کے اکثریتی آباد اپنے زیر زمین گھروں میں رہائش پذیر ہونے کو ترجیح دیتے ہیں۔

غیرملکی خبررساں ادارے کے مطابق تیونس کے جنوب مشرقی صوبے قابس کے شہر مطماطہ کے باسی آج بھی زمین کے اندر گھر بنانے اور اس میں رہائش کو ترجیح دیتے ہیں۔ مطماطہ کی آبادی اکثریت نسلی طور  امازیغیوں پر مشتمل ہے اور یہ شہر ریت کی چٹانوں کے دامن میں کھود کر بنائے گھروں کے سبب شہرت رکھتا ہے۔


مقامی افراد روایتی ماحول اور سادہ زندگی گزارنے اور خود کو مخفی رکھنے کے لئے زیرِ زمین گھر تعمیر کرتے ہیں جبکہ بعض افراد کے مطابق وہ اس طرح ماحولیاتی تبدیلیوں اور موسم کے سخت حالات سے بھی محفوظ رہتے ہیں۔



میڈیا رپورٹس کے مطابق مطماطہ میں 70 کی دہائی میں  ہالی ووڈ کی ایک فلم عکس بند کی گئی تھی جس کے بعد اس شہر کی شہرت میں اضافہ ہوگیا اور دیگر ممالک کے سیاحوں کی توجہ کا مرکز بن گیا، دور دراز ممالک سے آنے والے سیاحوں کے لئے زیرِ زمین گھر اور ماحول بہت پرکشش ہوتا ہے اور ان کے مطابق علاقے کے غار اور وہ گھر جو تصوراتی خلائی علاقوں سے مشابہت رکھتے ہیں اس شہر کو انفرادیت کا حامل بنا دیتے ہیں۔
|ریاض: سعودی عرب کے شہر الشملی میں سلمیٰ نامی خاتون نے شوہر کو تکلیف سے نجات دلانے کے لئے نصف جگر عطیہ کردیا۔

غیرملکی خبررساں ادارے کے مطابق سعودی عرب کے شہر اشملی گورنری کے علاقے حائل سے تعلق رکھنے والی خاتون سلمیٰ نے اپنے بیمار شوہر کو مرض سے نجات دلانے کے لئے اپنا نصف جگر عطیہ کردیا۔ سلمیٰ کے والد خلف بن لافی الغنزی کا کہنا ہے کہ ان کا داماد گزشتہ 7 برس سے جگر کے مرض میں مبتلا تھا اور مسلسل بیماری کی وجہ سے کرب سے گزر رہا تھا، اپنے شوہر کی تکلیف کو دیکھتے ہوئے سلمیٰ نے فیصلہ کیا کہ  اپنے شوہر کی زندگی بچانے کے لئے جگر کا آدھا حصہ عطیہ کردے گی۔
|سیئول، کوریا: جنوبی کوریا میں ایک خاتون آرٹسٹ کی تصاویر دیکھ کر خود میک اپ ماہرین بھی حیران ہیں کیونکہ ان کی وائرل ہونے والی تصاویر میں میک اپ سے آپٹیکل الیوژن (بصری دھوکے) اور بصری اثرات نمایاں ہیں جنہیں عام لپ اسٹک، برش اور مسکارا سے بنانا ناممکن دکھائی دیتا ہے۔



چوبیس سالہ ڈین یون چھوٹی عمر سے ہی میک اپ کررہی ہیں اور انہوں نے جنوبی کوریا کے بہترین آرٹ اسکول سے تعلیم حاصل کی ہے۔ پھر بصری دھوکے یا الیوژن میں ان کی دلچسپی ہوگئی اور انہوں نے انسٹا گرام اور فیس بک پر اپنی تخلیقات پوسٹ کرنا شروع کردیں۔


تین سال قبل ڈین نے انسٹاگرام پر اپنی تصاویر پوسٹ کرنا شروع کیں تو ہر کوئی حیران رہ گیا اور اسے میک اپ ماننے سے انکار کردیا۔ بعض نے کہا کہ ڈین نے میک اپ کرنے کے بعد اسے فوٹو شاپ پر ایڈٹ بھی کیا ہے۔ ان میں سے دھندلے خدوخال اور چہرے کے آڑھے ترچھے نقوش ناقابل خیال و گمان ہیں۔ اب لاکھوں افراد ڈین کے مداح اور فالوور بن چکے ہیں۔



ڈین نے بتایا کہ میک اپ میں انہیں گھنٹے لگتے ہیں اور وہ بار بار آئینہ دیکھ کر ہر میک اپ کو بہترین بناتی ہیں۔ ڈین کے مطابق ایک خاص میک اپ میں انہیں 3 سے 12 گھنٹے تک لگ جاتے ہیں۔ اس دوران وہ تھری ڈی ایفیکٹ بنانے کی کوشش کرتی ہیں۔



جب لوگوں نے ان کے فن پر شک کا اظہار کیا تو انہوں نے پوری ویڈیو بناکر پوسٹ کرنا شروع کردیں۔ وہ اپنا میک اپ خود اپنے ہاتھوں سے کرتی ہیں اور کسی فوٹو ایڈیٹنگ سافٹ ویئر کا سہارا نہیں لیتیں۔ انہیں اب انٹرنیٹ پر غیرمعمولی میک اپ آرٹسٹ قرار دیا جارہا ہے۔
|قاہرہ: مصر کے جنوبی علاقے میں ایک قدیمی قبرستان کی باقیات برآمد ہوئی ہیں۔

مصری خبررساں ادارے نے وزیر برائے عہد قدیم خالد العینی کے حوالے سے بتایا ہے کہ ماہرین آثار قدیمہ کو جنوبی شہر المینا میں ایک قدیمی قبرستان کی باقیات ملی ہیں۔ انھوں نے صحافیوں کو بتایا کہ وسیع وعریض رقبے پر پھیلے ہوئے اس قبرستان سے سونے کا ایک تاج، 40تابوت اور ایک ہزار کے قریب مجسموں کے علاوہ برتن، زیورات اور دیگر اہم سازوسامان کے حصے بھی ملے ہیں۔

حکام نے بتایا ہے کہ اس دریافت سے قدیمی مصری تہذیب کے بارے میں مزید معلومات حاصل ہوں گی۔
واضح رہے کہ یہ قدیمی قبرستان تونہ الجبل سے 4 کلومیٹر دور شمال میں واقع ہے۔ خالد العینی کا کہنا ہے کہ یہ دریافت صرف ایک شروعات ہے۔ ان کے خیال میں ہمیں اس قبرستان میں موجود اشیا کو نکالنے اور ان کے تجزیے کے لیے5 سال درکار ہوں گے۔
|’’ممّا! آج پھر عامر نے نوڈلز گرادیے ہیں!‘‘،’’اُفوہ میں تو تنگ آگئی ہوں اس سے۔۔۔۔ عامر تم سے پیالہ پکڑا کیوں نہیں جاتا؟‘‘،’’ممّا وہ بریڈ پر مارجرین لگایا تھا تو ہاتھ چکنے ہوگئے تھے، بس پیالہ ہاتھ سے پھسل گیا۔‘‘ یہ منظر کم و بیش ہر گھر کا ہے۔ بچے تو بچے بڑوں کے ہاتھ سے بھی بعض اوقات پلیٹ، پیالہ یا گلاس چُھوٹ جاتا ہے۔

اس کے نتیجے میں کپڑے خراب ہوسکتے ہیں۔ خواتین خانہ کو اس وقت بڑی کوفت ہوتی ہے جب بچہ اسکول جانے کے لیے تیار ہے، بس اسے ناشتہ کرکے بستہ اٹھانا ہے اور پاپا کے ساتھ نکل جانا ہے، مگر ناشتے کے دوران دودھ یا چائے پیتے یا دلیہ کھاتے ہوئے کپ یا پیالہ ہاتھ سے چھوڑ بیٹھے اور کپڑے خراب ہوجائیں۔ بچے نوڈلز شوق سے کھاتے ہیں۔ بڑوں کو بھی یہ غذا اچھی لگتی ہے۔

نوڈلز عموماً مخصوص پیالے میں ڈال کر کھائے جاتے ہیں۔ چاروں جانب سے ہموار ہونے کے باعث یہ پیالہ بعض اوقات ہاتھ سے پھسل جاتا ہے۔ اسی مشکل کے پیش نظر ایک معروف غیرملکی کمپنی نے یہ پیالہ ڈیزائن کیا ہے۔ پیالے پر گرفت مضبوط بنانے کی غرض سے انگوٹھے اور انگلیوں کے لیے خصوصی جگہ اور اُبھار بنائے گئے ہیں۔ پیالے کے کنارے پر ایک جگہ گول کٹ موجود ہے جس میں انگوٹھا پھنسایا جاتا ہے اور پیندے میں اُبھار دیے گئے ہیں جن پر انگلیاں رکھ دی جاتی ہیں۔ یوں انگوٹھے اور انگلیوں کے دباؤ کی مدد سے پیالے پر مکمل گرفت رکھی جاسکتی ہے اور ہاتھ کو بہ آسانی حرکت بھی دی جاسکتی ہے۔ بس تو یہ مخصوص پیالہ لے آئیں اور کاؤچ پر دراز ہوکر مزے سے ٹیلی ویژن پر من پسند پروگرام دیکھتے ہوئے نوڈلز سے بلاخوف و خطر لطف اندوز ہوں۔
|توس سینکنے والی مشین (ٹوسٹر) گھروں میں عام استعمال ہوتی ہے۔ وقت کے ساتھ ساتھ جہاں ہر شے جدت اختیار کررہی ہے وہیں اب ٹوسٹر میں توس سینکنا بھی ایک غیر دل چسپ کام نہیں رہا۔ اب ایسا ٹوسٹر بنالیا گیا ہے جس کا استعمال کرتے ہوئے آپ خوب لطف اندوز ہوں گے۔

اس جدید ٹوسٹر کی مدد سے آپ ڈبل روٹی کے سادہ ٹکڑے پر من پسند نام ، شبیہہ یا نقش و نگار بناسکتے ہیں۔ ناشتے میں جو توس آپ کھائیں گے اس پر آپ کا من پسند نام یا شبیہ بنی ہوگی تو آپ کو یک گونہ لطف محسوس ہوگا۔ اگر توس پر اپنے دشمن کا نام لکھ کر کھائیں تو آپ کے معاندانہ جذبات کو یقیناً تسکین ملے گی! درج بالا تفصیل سے آپ یہ مت سمجھ لیجیے گا کہ ٹوسٹر کے ساتھ کوئی مخصوص قسم کا قلم یا اوزار ملے گا جس کے ذریعے آپ توس پر نام وغیرہ لکھیں گے اور پھر اسے ٹوسٹر میں رکھ کر سینک لیں گے۔ یہ اسمارٹ ڈیوائسز کا دور ہے۔ ہر شے بڑی تیزی سے اسمارٹ ہوتی جارہی ہے ۔ تو جناب، ٹوسٹر بھی اسمارٹ ہوگیا ہے۔

’اسمارٹ ڈیوائس‘ سے یہ تصور لیا جاتا ہے کہ اس شے یا آلے میں کمپیوٹر ٹیکنالوجی کسی نہ کسی صورت میں کارفرما ہے۔ یہی معاملہ اس ٹوسٹر کے ساتھ بھی ہے۔ یہ مشین ایک ایپ کے تحت کام کرتی ہے۔ اسمارٹ فون پر ڈاؤن لوڈ کی گئی اس ایپ میں آپ وہ نام یا شبیہہ یا ڈیزائن بنائیں گے جو توس پر دیکھنا چاہتے ہیں۔ آپ کی جانب سے اجازت ملتے ہی ٹوسٹر مصروف کار ہوجائے گا، اور جب سینکا ہوا توس ٹوسٹر سے اُچھل کر باہر آئے گا تو اس پر وہ نام یا شبیہہ بنی ہوئی ہوگی۔توس کو سینک کر اس پر حسب ہدایت نام یا شبیہ وغیرہ اُبھارنے کے ساتھ ساتھ ایپ آپ کو یہ منتخب کرنے کا اختیار بھی دیتی ہے کہ توس کو کتنا سینکا جائے۔
|پتلون کے ساتھ پہنی جانے والی قمیضیں یعنی شرٹس سلوانے کا رواج نہ ہونے کے برابر ہے۔ یہ تیارشدہ ہی خریدی جاتی ہیں۔ تیارشدہ شرٹ خریدنے میں قباحت یہ ہے کہ عام طور پر یہ فٹ نہیں آتیں، کیوں کہ ایک ہی کالر نمبر والے افراد کی جسمانی ساخت مختلف ہوتی ہے۔ کسی کا قد دراز تو کوئی میانہ قد ہوتا ہے۔ کسی کی توند نکلی ہوئی ہے تو کوئی پنجر معلوم ہوتا ہے۔ کسی کے بازو لمبے ہیں تو کسی کے چھوٹے۔ غرض خوش قسمتی ہی سے تیارشدہ شرٹ بالکل فٹ آتی ہے۔ ورنہ عام طور پر کسی کی آستینیں بڑی نکل آتی ہیں تو کوئی زیادہ ڈھیلی یا تنگ ہوتی ہے۔ یوں شرٹ خریدنے کے بعد اسے درزی کے پاس لے جاکر اپنے ناپ کے لحاظ سے درست کروایا جاتا ہے، جس پر ظاہر ہے کہ اضافی پیسے خرچ ہوتے ہیں۔

تیارشدہ شرٹس عموماً ڈھیلی ڈھالی ہوتی ہیں۔ انھیں درست کروانے کے لیے اب آپ کو درزی کے پاس جانے کی ضرورت نہیں رہے گی۔ ’’زپ سِیم‘‘ لے آئیے اور گھر ہی پر چند منٹوں میں شرٹ کو اپنے ناپ کے مطابق چھوٹی یا تنگ کرلیجیے۔ بعد میں جب آپ کی توند بڑھ جائے تو پھر اسی شرٹ کو کُھلا بھی کیا جاسکتا ہے۔

زپ سیم کولڈ ڈرنک کی اسٹرا سے مشابہ پلاسٹک کی نلکی ہے، جس کے اندرونی خلا میں اضافی کپڑا پھنسایا جاسکتا ہے۔ چناں چہ شرٹ تنگ ہوجاتی ہے۔ مہارت سے اس کا استعمال شرٹ کو ایسی ’ لُک‘ دے گا کہ دوستوں تسلیم کرنا مشکل ہوجائے گا کہ یہ شرٹ آپ نے سلوائی نہیں بلکہ تیارشدہ لی ہے۔ زپ سیم کی مدد سے آپ شرٹ کے جس حصے کو چاہیں اپنی ضرورت کے مطابق تنگ کرسکتے ہیں۔
زپ سِیم دو لچک دار ٹیوبوں پر مشتمل ہوتی ہے۔ بیرونی ٹیوب پر سرے سے لے کر آخر تک کٹ آؤٹس ہوتے ہیں۔ دوسری ٹیوب ٹھوس اور قدرے پتلی ہوتی ہے۔ کٹ آؤٹس کی حامل ٹیوب میں مطلوبہ لمبائی میں شرٹ کا کپڑا پھنسا جاتا ہے، پھر اس کے اوپر ٹھوس ٹیوب رکھ کر دبایا جاتا ہے تو یہ پہلی ٹیوب کے اندر چلی جاتی ہے یوں کپڑا دونوں ٹیوبوں کے درمیان اچھی طرح پھنس جاتا ہے۔ ٹیوب کے دونوں سروں پر لاک لگاکر اسے کُھلنے سے روک دیا جاتا ہے۔ ٹیوب اتنی لچک دار ہوتی ہے کہ بازوؤں اور جسم کی حرکات میں رکاوٹ نہیں بنتی اور نہ ہی یہ احساس ہوتا ہے کہ شرٹ کے اندرونی کوئی چیز لگی ہوئی ہے۔
|گھر چھوٹا ہو تو پھر مکینوں کو مختصر جگہ میں زیادہ سے زیادہ چیزیں رکھنے کا چیلینج درپیش ہوتا ہے۔

خاص طور سے ان شہروں میں جہاں لوگ ڈربا نما فلیٹوں میں رہنے پر مجبور ہوتے ہیں۔ ان کی کوشش ہوتی ہے کہ ہر شے کو ایک سے زائد مقاصد کے لیے کام میں لایا جائے۔ یہ آئینہ ان کی ضرورت اور خواہش کے عین مطابق ہے۔

ایک بڑا سا دیوارگیر مستطیل باکس بناکر اس کے سامنے کے رُخ پر آئینہ نصب کردیا گیا ہے، اور پس آئینہ درازیں بنادی گئی ہیں جن میں مردوزن اپنی اپنی ضرورت کی چیزیں رکھ سکتے ہیں۔ اگر آپ کا گھر چھوٹا ہے تو پھر یہ آئینہ ضرور آپ کے لیے کارآمد ثابت ہوگا۔ مارکیٹ میں تلاش کیجیے، مل جائے تو خرید لیجیے، بہ صورت دیگر بڑھئی سے آرڈر پر تیار کروالیجیے۔
|نیویارک: امریکی ٹیکنالوجی کمپنی اپیل کے بانی اسٹیوجابز  کی 1973ء میں نوکری کے لیے دی گئی درخواست کو نیلامی کے لیے پیش کیا جائے گا جو کہ 50 ہزار ڈالر میں فروخت ہوسکتی ہے۔

یہ سوال نامہ اسٹیو جابز نے اپیل کمپنی کی بنیاد رکھنے سے تین سال قبل نوکری کے لیے بطور امیدوار بھرا تھا جس میں انہوں نے مطلوبہ سوالات کے جوابات دیے تھے۔

یہ خبر بھی پڑھیں: مائیکروسافٹ کے بانی بل گیٹس بھی ’’اینڈروئیڈ اسمارٹ فونز‘‘ کے مداح نکلے
ایک صفحے پر مشتمل اس درخواست فارم کے جوابات اسٹیو جابز نے اپنے ہاتھوں سے لکھے تھے جس میں انہوں نے خصوصی صلاحیت کے خانے میں ’الیکٹرانکس ٹیک اور ڈیزائن انجینئر‘ درج کیا تھا۔ ساتھ ہی پوچھے گئے کمپیوٹر سے متعلق سوال  کا انہوں نے ’ہاں‘ میں جواب دیا جب کہ آئی فون کے موجد سے فون کا پوچھا گیا تو ان کا جواب ’نہیں ‘ میں تھا۔

واضح رہے کہ اپیل کے بانی اسٹیو جابز 56 سال کی عمر میں کینسر کے جان لیوا مرض سے لڑتے لڑتے سن 2011ء میں چل بسے تھے۔
|ماسکو: روس کے ایک جوڑے کو 7 سال بعد ان کا بچہ واپس مل گیا جس کے متعلق انہیں بتایا گیا تھا کہ وہ پیدائش کے بعد جانبر نہ ہوسکا تھا۔ 

سال 2011 میں ایک نوجوان لڑکی نے وولگو گراڈ کے ایک اسپتال میں ایک بچے کو جنم دیا جس کے بعد انتظامیہ نے بتایا کہ بچے کی حالت نازک ہے اور ہفتے بھر بھی زندہ نہیں رہ سکتا۔ اسپتال نے مشورہ دیا کہ وہ بچے کو سرکاری ادارے پر چھوڑ دے اور اس سے دست بردار ہوجائے۔ ماں نے دکھی دل سے کاغذات پر دستخط کیے اور اپنے گھر چلی آئی۔ دلچسپ بات یہ ہے کہ یہ ساری بات اتفاقیہ طور پر ادارہ جاتی غلطی کی وجہ سے سامنے آئی۔

پانچ روز بعد والدین نے دوبارہ اسپتال کا دورہ کیا اور اپنے بچے کے متعلق معلوم کیا تو اسپتال نے بتایا کہ وہ اب اس دنیا میں نہیں رہا۔ اس کے سات سال بعد انہیں معلوم ہوا کہ ان کا وہی بچہ زندہ اور صحت مند ہے لیکن بھلا ہو ایک انتظامی غلطی کا جس کی وجہ سے والدین اپنے بچے سے جاملے جو ایک یتیم خانے میں رہ رہا تھا۔
گزشتہ برس روس میں ملازمتی امور کی وفاقی سروس ’ایف ایس کے پی‘ کو ایک خط موصول ہوا جس میں اس بچے کے اخراجات کے 4100 ڈالر کے بل نہیں دیئے گئے تھے۔ یہ دستاویز اور بل بچے کے والدین کے پتے پر بھیجے جاتے ہیں۔ یہ جوڑا اپنا مکان بدل چکا تھا جس کے بدلے ادارے نے ان کے بینک اکاؤنٹس منجمد کردیئے تھے۔

اکاؤنٹ منجمد ہونے پر والدین کو اس کا پتا چلا تو وہ متعلقہ ادارے گئے جہاں انہیں بچے کی دستاویزات دکھائی گئیں تو ماں فرطِ مسرت سے بے ہوش ہوتے ہوتے رہ گئی۔ اس کے فوراً بعد والدین نے بچے کی بازیابی کی درخواست دائر کردی۔ اب یہ بچہ والدین کے پاس ہے اور پورا خاندان اس پر خوش ہے۔

والدین اسپتال کے اس رویے پر نالاں ہیں جس کی غلطی کی وجہ سے ان کا بچہ کاغذات پر مردہ دکھایا گیا لیکن حقیقت میں وہ زندہ تھا۔
|بیجنگ: چین میں زچگی کے درد سے تڑپتی ہوئی خاتون کو بروقت اسپتال پہنچانے کے لیے ٹریفک پولیس نے 18 سگنلز کی لائٹس ’گرین‘ کردیں۔

چینی میڈیا رپورٹس کے مطابق جنوب مغربی صوبے کے شہر میانیانگ میں ٹریفک پولیس نے حاملہ خاتون کو اسپتال لے جانے والی نجی گاڑی کا راستہ نان اسٹاپ بنادیا جو دنیا میں آنے والے نئے مہمان کے لیے لائف لائن بن گیا۔

یہ خبر بھی پڑھیں: آسٹریلوی خاتون 10 دن میں دوبار حاملہ ہوگئیں
زچگی کے درد میں تڑپتی ہوئی خاتون کو جس اسپتال لے جانا تھا وہ اس کے گھر سے 12 کلومیٹر دور تھا اور عام حالات میں یہ فاصلہ آدھے گھنٹے سے زائد وقت میں طے ہوتا ہے تاہم  پولیس نے خاتون کو بروقت اسپتال پہنچانے کے لیے راستے میں آنے والے 18 سگنلز کو ’گرین‘ کرکے نہ صرف راستہ نان اسٹاپ بنایا بلکہ صرف 9 منٹ میں 12 کلومیٹر کی مسافت طے کرادی۔

اسپتال پہنچنے کے بعد خاتون نے بچے کو جنم دے دیا اور اب زچہ وبچہ کی حالت خطرے سے باہر بتائی جاتی ہے۔
|نئی دلی: بھارت میں ایک 31 سالہ  شخص کے دماغ سے 1.8 کلوگرام وزنی رسولی نکال لی گئی۔ اس رسولی کو انسانی سر سے نکالی جانے والی، اب تک کی سب سے بڑی رسولی بھی قرار دیا جارہا ہے جو اپنی جسامت اور وزن کے اعتبار سے انسانی دماغ کے مقابلے میں بھی بڑی ہے۔

بھارتی ریاست اترپردیش کے 31 سالہ رہائشی سنت لال پال کے دماغ سے 1.8 کلوگرام (چار پاؤنڈ) وزنی رسولی نکال لی گئی۔ میڈیا رپورٹس کے مطابق سنت لال پال گزشتہ تین برس سے اس بیماری میں مبتلا تھے۔ دماغ میں رسولی کے باعث سنت لال کی بینائی بھی شدید متاثر ہوئی تھی اور یکم فروری کو ان کی بینائی مکمل طور پر چلی گئی تھی۔ سنت لال علاج کی غرض سے الہ آباد کے اسپتال بھی جاچکے تھے لیکن اسپتال انتظامیہ نے انہیں یہ کہہ کر داخل کرنے سے انکار کردیا تھا کہ یہ آپریشن بہت نازک ہے۔ بعد ازاں انہیں ممبئی کے نیئر اسپتال میں داخل کیا گیا جہاں ان کا آپریشن کیا گیا اور ان کے دماغ سے 1.8 کلوگرام وزنی رسولی نکال لی گئی۔
|ہر انسان کی خواہش ہوتی ہے کہ وہ پرندوں کی طرح ہوامیں اڑتے ہوئے آسمانوں کی سیر کرے۔ موجودہ دور میں یہ اتنا مشکل بھی نہیں کیونکہ ہوائی جہاز کے ذریعے انسان کی یہ خواہش بہ آسانی پوری ہوسکتی ہے۔ دنیا میں بہت سے لوگ ہوں گے جو ہوائی جہاز میں سفر کرچکے ہیں اور جنہوں نےآج تک ہوئی سفر نہیں کیا، ان کی خواہش ہوتی ہے کہ زندگی میں ایک بار ہوائی جہاز میں ضرور بیٹھیں۔

لیکن کیا کبھی آپ نے سوچا ہے کہ ہوائی جہاز کا رنگ عموماً سفید کیوں ہوتا ہے؟ ہوائی جہاز کالے، نیلے یا کسی اور رنگ کا کیوں نہیں ہوتا۔ تاہم یہ صحیح نہیں کیونکہ ہوائی جہاز دوسرے رنگوں کے بھی ہوتے ہیں لیکن زیادہ تر ہوائی جہازوں کا بیرونی رنگ سفید ہی ہوتا ہے۔ تاہم سفید رنگ پر مختلف رنگوں سے جہاز سے متعلق عبارت تحریر کی جاتی ہے تاکہ یہ واضح ہوسکے کہ یہ کس ملک اورکمپنی کا جہاز ہے۔ جہاز کے سفید رنگ کے پیچھے کئی عوامل ہوتے ہیں۔

اس خبرکوبھی پڑھیں: ہاتھ کی رگوں میں خون نیلا کیوں نظر آتا ہے؟
درجہ حرارت
|کینیڈا: کینیڈا کے ایک شہر کے رہائشی گزشتہ 8 برس سے پراسرار شور سن رہے ہیں لیکن اب تک اس کی وجہ سامنے نہیں آسکی ہے اور لوگ اس سے پریشانی کا شکار ہیں۔

ڈیٹرائٹ کے قریب واقع ایک چھوٹے شہر ونڈسر کے رہائشی ہر جگہ برپا ایک شور سے پریشان ہیں اور لاکھ کوششوں کے باوجود بھی اس کی وجہ معلوم نہیں کی جاسکی ہے۔

اس شور کو ایک طرح کی ہلکی گڑگڑاہٹ قرار دیا جارہا ہے جسے ’ونڈسرہمنگ‘ بھی کہا جاتا ہے جہاں دولاکھ  سے زائد آبادی اس آواز کو سنتی اور محسوس کرتی ہے۔ کبھی کبھی اس کی شدت بڑھ جاتی ہے اور کبھی تھم جاتی ہے لیکن بیشتر وقت یہ آواز آتی رہتی ہے۔
مسلسل جھنجھناہٹ والی آواز اگر شدید ہوتو لوگ دردِ سر، بے خوابی، ڈپریشن، الجھن اور دیگر امراض کی شکایت کرتے ہیں۔ بعض افراد یہاں سے گھر چھوڑ کر دوسرے علاقوں میں منتقل ہوجاتے ہیں۔


ونڈسر میں رہنے والی ایک خاتون سبرینا وائس نے کہا ہے، ’یہاں کئی لوگ علاقہ چھوڑ چکے ہیں کیونکہ شور اور آوازیں نہیں تھم رہیں۔ گزشتہ برس کئی دفعہ میں نے یہاں سے نکلنے کا ارادہ کیا کیونکہ پراسرار آواز تھمنے کے بعد بھی ذہن میں ان کا شور سنائی دیتا رہتا ہے۔‘

لوگوں کے مطابق باغ میں، سڑکوں پر اور گھروں میں ہر جگہ یہ آواز سنائی دیتی ہے۔ بعض لوگ اس آواز کو کسی ساؤنڈ سسٹم کے ووفر کی آواز قرار دیتے ہیں، کچھ لوگ اسے اسٹار ٹریک خلائی جہاز کے تیز رفتار والے ساؤنڈ ایفیکٹس سے ملارہے ہیں۔ لیکن یہ عجیب شور کبھی تیز اور کبھی کم ہوجاتا ہے اور تھوڑی دیر تھمنے کے بعد دوبارہ جاری ہوجاتا ہے۔ دن ہو یا رات، یہ سلسلہ جاری رہتا ہے۔
| دبئی: دبئی میں رہنے والی یہ لڑکی ساتویں جماعت کی طالبہ ہے جس نے حال ہی میں گنیز بک آف ورلڈ ریکارڈ کے دو اعزازات اپنے نام کیے ہیں۔ ایک تو اس نے 102 زبانوں میں گانے سنائے اور دوم مسلسل 6 گھنٹے 15 منٹ تک اس نے کنسرٹ میں گانے پیش کیے جو اس کی ہمت اور یادداشت کو ظاہر کرتے ہیں۔

دلچسپ بات یہ ہے کہ سچیترا نے ایک سال قبل اس کی تیاریاں شروع کیں اور مسلسل محنت سے مختلف زبانوں میں گانے یاد کرنے شروع کردیے۔ اس سے قبل وہ کئی بھارتی زبانوں میں گاتی رہی ہیں جن میں ہندی، ملیالم اور تامل کے علاوہ انگریزی زبانیں بھی شامل ہیں۔


25 جنوری 2018ء کو سچیترا نے دبئی میں بھارتی سفارت خانے کی ایک تقریب میں اپنے منفرد فن کا مظاہرہ کرکے دنیا بھر کو حیران کردیا اور 102 زبانوں میں 6 گھنٹے 15 منٹ تک گانے گائے۔ ان کا تعلق بھارت میں کرناٹک کے ایک موسیقار گھرانے سے ہے۔ انہوں نے 8 برس سے کلاسیکی موسیقی کا آغاز کیا اور 2016ء میں مختلف زبانوں میں گانے کی مشق شروع کی۔

نومبر 2017ء میں سچیترا نے جاپانی زبان میں گانا گیا جو انہوں نے اپنے والد کے دوست ایک جاپانی ڈاکٹر سے سیکھا تھا۔ اس کے بعد انہوں نے عربی میں گانے گائے پھر فلپائنی زبان میں بھی کوشش کی۔ اس کے بعد وہ ہر ہفتے ایک نئی زبان کا گانا سیکھتی رہیں یہاں تک کے ان کی ذہن میں گنیز بک آف ورلڈ ریکارڈ کا خیال آیا۔

سچیترا نے بتایا کہ  مجھے ایک گانا سیکھنے اور یاد کرنے میں دو گھنٹے لگتے ہیں اور اگر اس کا تلفظ آسان ہوتو صرف آدھے گھنٹے میں بھی گانا یاد ہوجاتا ہے۔

کسی مشکل گانے کو یاد کرنے کے لیے وہ اسے بار بار سنتی ہیں لیکن ان کے مطابق فرانسیسی، ہنگری اور جرمن زبانوں کے گانے یاد رکھنا سب سے مشکل امر ہے اور انہیں یاد کرنے میں کبھی دو دن بھی لگ جاتے ہیں۔



قبل ازیں 2008ء میں ایک غزل گائیک ڈاکٹر کیسی راجو سری نواس نے 76 مختلف زبانوں میں گانا گا کر ایک ریکارڈ بنایا تھا جس کے بعد انہوں نے مزید 85 زبانوں میں گیت پیش کیا تھا تاہم سچیترا نے مسلسل محنت سے یہ ریکارڈ توڑ دیا ہے۔ اس کے علاوہ رومانیہ کی ایک گلوکارہ اینڈرے گوگن نے مسلسل 3 گھنٹے اور 20 منٹ تک گانا گایا تھا جو ایک ریکارڈ تھا اور سچیترا نے اسے بھی توڑ ڈالا ہے۔

سچیترا جن زبانوں میں بہ آسانی گانا گاتی ہیں ان میں سنسکرت، البانوی، آسامی، آذربائیجانی، بڈاگو، بلوچی، باسک، بیلا روسی، میٹھلی، افریقی، بنگالی، بھوجپوری، بھوٹانی، بلغارین، کینٹونیس، چیک، ڈینش، دھیوہی، ڈوگری، ولندیزی، انگریزی، ایسٹونین، فنش، فرنچ، گڑھوالی، جرمن، یونانی، گورانی، گجراتی، کبورک، کونکانی، کوریائی، ماوری، مراٹھی، نیپالی، ناروییئن، ملاگاسی، ملائی، مالٹیز، کیوشیا، راجستھانی، رومانی، روسی، سربیائی، سندھی، سناہلی، سلوواکی، سلووینیئن، صومالی، سویڈش، تاگلوک، تاجک، تامل ، تھائی، تبتی، تیولو، یوکرینی، ازبک، ویتنامی، ویلش، ووشہ، یاکوتی، یوروبا، زولو، اطالوی، جاپانی، آئس لینڈی، کرد زبان، پشتو، ترک، آرمینیائی، ہسپانوی، پرتگالی ، اردو، عربی اور ہندی وغیرہ شامل ہیں۔
|لکھنو: بھارتی ریاست اتر پردیش (یوپی) میں ایک شخص نے بدلہ لینے کے لیے سانپ کا سر چبا ڈالا۔

بھارتی ریاست اترپردیش میں انوکھا واقعہ پیش آیا ہے جس میں ایک شخص سونی لال نے سانپ کا سر چبا ڈالا۔ سونی لال نے دعویٰ کیا ہے کہ اس نے سانپ کا سربدلہ لینے کے لیے چبایا ہے کیونکہ سانپ نے اسے کاٹا تھا۔

سانپ کا سر چبانے کے بعد سونی لال بے ہوش ہوگیا جسے فوری طور پر کمیونٹی ہیلتھ سینٹرمنتقل کیا گیا۔ ڈاکٹرز کے مطابق سونی لال کے جسم پر سانپ کے کاٹنے کا کوئی نشان موجود نہیں ہے لیکن سونی لال کی حالت خطرے سے باہر ہے۔
سونی لال کی بھانجی ننھی کا کہنا ہے کہ جب یہ حادثہ پیش آیا اس وقت سونی لال اکیلا تھا۔ ہمیں کسی نے اطلاع دی کہ سونی لال کو سانپ نے کاٹ لیا ہے ہم فوراً وہاں پہنچے اور سونی لال کو ابتدائی طبی امداد دینے کے بعد انہیں کمیونٹی سینٹر پہنچایا گیا جہاں وہ ڈاکٹرز کی زیر نگرانی میں ہے۔

اس خبرکوبھی پڑھیں: سانپ کے زہر سے ہلاک شدہ گائے کھانے پر 60 افراد اسپتال داخل

ہوش میں آنے کے بعد سونی لال نے بتایا کہ میں اپنے فارم میں کام کررہا تھا کہ مجھے سانپ نے کاٹ لیا اسی وقت میں نے غصے میں  سانپ کو اٹھایا اور اس کے سر کو چبا ڈالا۔ دوسری جانب ڈاکٹرز کا کہنا ہے کہ ہم نے سونی لال کے جسم پر سانپ کے کاٹنے کے کوئی نشان نہیں دیکھے  سونی لال اس لیے بے ہوش ہوا کیونکہ وہ سانپ زہریلا تھا لیکن اب سونی لال کی حالت خطرے سے باہر ہے۔



واضح رہے کہ یہ واقعہ اپنے آپ میں اتنا انوکھا ہے کہ دیکھتے ہی دیکھتے یہ خبر پورے علاقے میں پھیل گئی۔ مقامی افراد کا اس حوالے سے کہنا ہے کہ جب ہم نے سنا کہ ایک شخص نے سانپ کو کاٹ لیا ہے اور اس کا سر چبالیا ہے ہمیں اپنےکانوں پر یقین نہیں آیا، ہمیں حیرت ہورہی ہے کہ ایک انسان ایسا کیسے کر سکتا ہے۔

کچھ لوگوں نے سونی لال کو پاگل قرار دیتے ہوئے کہا کہ ہوسکتا ہے سونی لال منشیات کا عادی ہو اس لیے اس نے یہ حرکت کی ہو اور وہ اس وقت اپنے ہوش و حواس میں نہ ہو۔
|قاہرہ: مصری پولیس اہلکار نے تیسری منزل سے گرنے والے 5 سالہ بچے کو کیچ کرکے اس کی جان بچالی۔

غیر ملکی خبر رساں ادارے کے مطابق مصر کے شہر قاہرہ میں واقع ایک عمارت کی تیسری منزل سے گرنے والے بچے کو پولیس اہلکار نے کیچ کرکے اس کی جان بچا لی۔ واقعے کی ویڈیو سی سی ٹی وی کیمرے میں عکس بند ہونے کے بعد وائرل ہوئی تو مصر کی وزارت داخلہ نے پولیس اہلکار کی بروقت کارروائی اور بچے کی جان بچانے کو قابلِ تحسین اقدام قرار دیا۔

مصری وزارت داخلہ کی جانب سے جاری ہونے والے بیان میں بتایا گیا ہے کہ ایسوط میں پولیس اہلکاروں کمیل فتحی جید، حسین سید علی اور صبری محروس علی نے عمارت کی تیسری منزل کی بالکونی پر 5 سالہ بچے کو دیوار کے سہارے خود کو گرنے سے بچنے کی کوشش کرتے دیکھا۔
صورتحال کو دیکھ کر تینوں اہلکار بچے کی جان بچانے کے لیے مستعد ہوگئے بچہ اپنا توازن برقرار نہ رکھ سکا اور زمین کی جانب آگرا جس پر ایک پولیس اہلکار کمیل فتحی جید نے بچے کو کمال مہارت کے ساتھ دبوچ لیا اور بچے کی جان بچ گئی تاہم اس دوران اہلکار بری طرح زخمی بھی ہوا جسے فوری طور پر طبی امداد کے لیے اسپتال منتقل کردیا گیا۔
|برلن: جرمنی میں ایک وکیل نے دھڑا دھڑ پیزا وصول ہونے پر پولیس میں رپورٹ درج کرادی اور کہا ہے کہ ان کی اجازت کے بغیر کوئی شخص روزانہ ان کے دفتر کے پتے پر پیزا بھیج رہا ہے اور یہ سلسلہ گزشتہ 25 دنوں سے جاری ہے۔

ڈورٹمونٹ سے تعلق رکھنے والے وکیل گائیڈو گرول نے مقامی پولیس اسٹیشن میں رپورٹ لکھواتے ہوئے کہا کہ وہ اب اس دیوانگی کو ختم کرنا چاہتے ہیں۔ یہاں تک کہ انہیں ہر گھنٹے کسی پیزا آرڈر کی ای میل موصول ہوتی ہے اور یہ سلسلہ صبح کے وقت سے شروع ہوجاتا ہے۔ بسا اوقات لنچ کے وقت دو یا تین پیزا بھی آجاتے ہیں۔ اسے وصول یا منع کرنے کےلیے انہیں بار بار اپنا کام چھوڑنا پڑتا ہے اور وہ اب شدید ذہنی کوفت میں مبتلا ہیں۔

پیزاگردی سے تنگ آکر گائیڈو نے کہا کہ یہ پریشان کن ہے اور اس وجہ سے میں اپنے کام پر توجہ دینے سے قاصر ہوں۔ گزشتہ ڈھائی سے تین ہفتوں میں میرے نام پر 100 پیزا بھیجے جاچکے ہیں اور اس کی وجہ اب تک معلوم نہیں ہوسکی ہے۔ گائیڈو کے مطابق شاید یہ ان کے کسی حریف کی حرکت ہے۔ ایک صبح 9 بج کر 20 منٹ سے لے کر 9 بج کر 47 منٹ کے وقفے میں انہیں 15 ای میلز موصول ہوئیں اور کوئی بھی اتنی تیزی سے پیزا آرڈر نہیں کرسکتا۔
پہلے وہ سمجھے کہ شاید ان کا کمپیوٹر کسی وائرس کا شکار ہوگیا ہے۔ کمپیوٹر سیکیورٹی ماہر کی جانب سے ان کے کمپیوٹر کو اچھی طرح چیک کیا گیا تو اس میں کوئی خرابی نہیں نکلی اور پیزا ان کے پاس بارش کی طرح برستے رہے۔ اب انہوں نے ای میل پر فلٹر لگا دیئے ہیں اور دن بھر وہ اپنا موبائل فون بند رکھتے ہیں تاکہ وہ اپنی توجہ اپنے کام پر مرکوز رکھ سکیں۔

گائیڈو کو اب تک 100 پیزا موصول ہوچکے ہیں جس کے آرڈر انہوں نے کبھی نہیں دیئے تھے۔ اب اس کی پشت پر موجود شخص نے مینو تبدیل کرنا شروع کردیا ہے اور گزشتہ چند دنوں سے انہیں، سالن، یونانی کھانے اور جاپانی سوشی بھی موصول ہورہی ہے۔

پولیس نے اسے معاملے کو کسی کی جانب سے نظر میں رکھنا قرار دیا ہے نہ کہ یہ کوئی فراڈ ہے۔ دوسری جانب پریشان کرنے والا شخص کوئی مالی منافع بھی حاصل نہیں کررہا۔ گائیڈو نے اب تک ایک پیزا بھی قبول نہیں کیا ہے۔

جرمن قوانین کے تحت کوئی شخص دوسرے کی شناخت استعمال کرکے اسے تنگ کرے یا اس کا وقت ضائع کرے تو اس کی سزا سخت جرمانہ اور تین سال قید بھی ہوسکتی ہے۔
|ریو ڈی جنیرو: برازیل میں تھامز ویرا گومز خطرناک گینگ چلاتے ہیں اسی بنا پر تھامس کو ٹو این بھی کہا جاتا ہے۔ لیکن حال ہی میں تھامز نے ایک ایسا کام کیا ہے جسے معاشرے کی بہتری کا ایک عمل قرار دیا جاسکتا ہے۔ انہوں نے اپنے گینگ کے ذریعے دو مرد نرسوں کو اغوا کرالیا اور ان سے اپنے شناسا غریب لوگوں کو زرد بخار (یلوفیور) سےلڑنے کی ویکسین لگوائی ہے۔

کئی ماہر سے برازیل کے بعض علاقوں میں جان لیوا زرد بخار کی وبا عام ہے اور اب تک درجنوں افراد اس سے ہلاک ہوچکے ہیں۔ دوسری جانب حکومت کےتحت وزارتِ صحت نے کئی جگہ زرد بخار سے بچانے والے ویکسین سینٹر کھولے ہیں لیکن وہاں ڈاکٹر کم اور مریضوں کا بے انتہا رش ہے۔ اس تناظر میں غریب افراد شدید محرومی کے شکار ہیں ۔ خصوصاً ری ڈی جنیرو کے علاقے سیلگیرو میں رہنے والے غریب لوگوں کی حالت بہت خراب ہے۔

اس مسئلے کے حل کے لیے اس جرائم پیشہ گروہ نے اغوا کرنے والا اپنا روایتی حربہ استعمال کیا جو بہت کامیاب رہا۔ تھامز نے اپنے کارندوں کے ذریعے دو ہیلتھ ورکرز کو بہت آرام سے اغوا کرالیا اور انہیں غریبوں کی بستی میں لے جاکر تمام افراد کو زرد بخار سے بچانے والی ویکسین لگوادی گئی ۔ کام ختم ہونے کے بعد ان دونوں کو ان کے کلینک چھوڑ دیا گیا۔
اغوا کی اس دلچسپ واردات کی خبر ریو ڈی جنیرو کی پولیس کو بھی نہ ہوسکی تاہم بلدیہ کے زیرِ اہتمام صحت کے ادارے نے اس معاملے کی تحقیق شروع کردی ہے۔

طبی اہلکاروں کو اغوا کرنے کا یہ واقعہ برازیلی سوشل میڈیا پر مقبول ہورہا ہے جو اس ہفتے کے اوائل میں پیش آیا۔ دوسری جانب عوام تھامز گومز کی تعریف کرتے ہوئے اسے برازیل کا رابن ہڈ قرار دے رہے ہیں۔ یہاں تک کے برازیل کے سابق وزیرِ ماحولیات نے ٹویٹر میں اس قدم کو عوامی خدمت قرار دیا ہے۔ تاہم تھامز ویرا گومز اب بھی پولیس کو مطلوب ہے اور اس کی اطلاع دینے والے کے لیے تین لاکھ پاکستانی روپے کی رقم رکھی گئی ہے
|مسقط: اومان میں ٹیلی کام کمپنی کی جانب سے نیلام کیا گیا گولڈن نمبر 5 کروڑ 61 لاکھ روپے میں فروخت ہونے کی وجہ سے خبروں کی زینت بن گیا۔ 

غیر ملکی میڈیا رپورٹس کے مطابق اومان کی ٹیلی کمیونی کیشن کمپنی کی جانب سے 83 لاکھ 90 ہزار درہم کے 10 ڈائمنڈ نمبرز اور گولڈن نمبرز نیلام کے لیے پیش کیے گئے جس میں سے صرف ایک گولڈن نمبر ’71111111‘  18 لاکھ 65 ہزار 600 درہم میں فروخت ہوا جس کی مالیت پاکستانی رقم میں 5 کروڑ 61 لاکھ 31 ہزار 347 روپے بنتی ہے۔

اومان ٹیل کمپنی کے جنرل منیجر انجینئر احمد بن سعید ال ریامی نے میڈیا کو بتایا کہ ہم نے ٹیلی کمیونی کیشن اتھارٹی ( ٹی آر اے) کے تعاون سے پہلی بار آن لائن نیلامی منعقد کروائی جس میں 222 اُمیدواروں نے حصہ لیا جب کہ نیلامی میں صرف 10 مختلف گولڈ اور ڈائمنڈ نمبرز رکھے گئے تھے۔
احمد بن سعید ال ریامی نے بتایا کہ نیلامی سے حاصل ہونے والی رقم کا 80 فیصد اومان کے فلاحی ادارے کو دیا جائے گا اور باقی رقم کمپنی اور ٹی آر اے میں تقسیم کی جائے گی۔ فلاحی ادارے کو رقم دینے کا مقصد سماجی بہتری کے لیے مختلف اداروں اور سول سوسائٹی کی مدد کرنا ہے اور ہم اس بہترین اقدام پر ٹی آر اے کو مبارک باد دیتے ہیں جنہوں نے سلطنت کی پہلی منفرد نیلامی میں ہمارا ساتھ دیا۔

واضح رہے کہ ٹیلی کمیونی کیشن اتھارٹی( ٹی آر اے) کی جانب سے گزشتہ ماہ انٹرنیٹ پر اعلان کیا گیا تھا کہ صارفین آن لائن نیلامی کے ذریعے گولڈن نمبر حاصل کرسکتے ہیں جب کہ اس نیلامی کا ایک اور مقصد یہ بھی تھا کہ موبائل فون نمبر دینے اور جاری کرنے کے عمل کو شفاف بنایا جاسکے۔
|بولڈر سٹی، امریکا: ایک امریکی شخص کو 19 سالہ لڑکی کے قتل کے بعد جب عدالت میں پیش کیا گیا تو اس نے انکشاف کیا کہ لڑکی نے کرائے کے قاتل کا اشتہار دیا تھا اور وہ کسی اور کو نہیں خود کو قتل کروانا چاہتی تھی۔

لڑکی کے قاتل 22 سالہ مائیکل لوپیز نے عدالت میں بتایا کہ اس نے امریکا میں ذاتی اشتہاروں والی ایک ’کریگ لسٹ‘ میں 19 سالہ لڑکی میری بولنگر کا ایک اشتہار دیکھا جس میں وہ کسی ایسے اجرتی قاتل کی تلاش میں تھی جو اسے قتل کردے کیونکہ وہ کئی بار خودکشی کے بارے میں سوچ چکی ہے۔

قاتل مائیکل لوپیز نے بتایا کہ پہلے اس نے لڑکی سے بات کرنے کی کوشش کی کہ وہ موت کا خیال ترک کردے لیکن بارہا کوشش کے باوجود وہ اپنی جان لینے پر اصرار کرتی رہی۔ اس کےبعد وہ لڑکی کو ایک سنسان سڑک پر لے گیا اور روڈ کے ساتھ کچھ دور چلنے کے بعد دونوں نے ایک جگہ رک کر دعا مانگی۔
|دبئی: موٹاپے کا شکار افراد وزن کم کرنے کے لیے مختلف حربے استعمال کرتے ہیں جب کہ کچھ لوگ ورزش تو کچھ گھریلو ٹوٹکوں کے ذریعے اپنے وزن میں کمی لانے کی کوشش کرتے ہیں لیکن متحدہ عرب امارات میں اب وزن کم کرنے کے پیسے بھی ملیں گے۔ 

متحدہ عرب امارات کی ریاست راس الخیمہ میں شہریوں کے موٹاپے سے چھٹکارا حاصل کرنے کا انوکھا چیلنج دیا گیا ہے جہاں وہ اپنا وزن کم کرکے پیسے کماسکتے ہیں۔ اماراتی میڈیا کے مطابق راس الخیمہ میں وزن کم کرنے کے لیے حکومت نے سرکاری اسپتال کے اشتراک سے مقابلے کا اہتمام کیا ہے جس میں فی کلو وزن کم کرنے پر 500 درہم انعام دیا جائے گا یعنی یہ رقم پاکستانی کرنسی میں 15 ہزار روپے بنتی ہے۔

اس خبر کو بھی پڑھیں: وزن میں کمی اور ناشپاتی
10 ہفتوں پر مشتمل  یہ چیلنج 17 فروری سے 28 اپریل تک جاری رہے گا جس میں سب سے زیادہ وزن کم کرنے والے شخص کا انتخاب کیا جائے گا، اس مقابلے میں 18 سال سے زائد عمر والے مرد و عورت حصہ لیں گے۔

واضح رہے کہ متحدہ عرب امارات میں 15 سال سے زائد عمر کے 70 فیصد مرد اور 67 فیصد خواتین وزن کی زیادتی کا شکار ہیں۔
|واشنگٹن: ہالی ووڈ فلموں میں بعض ایسے مناظر بھی شامل کیے جاتے ہیں جنہیں صرف سنجیدہ افراد ہی محسوس کرسکتے ہیں۔ اگر یہ مناظر فلم میں شامل نہ بھی ہوں تب بھی اس پر کوئی اثر نہیں پڑتا لیکن یہ مناظر اور ان کی تفصیلات کا مقصد ایک جانب تو ہدایت کار کی ذہانت کو ظاہر کرتا ہے تو دوسری جانب فلم کے پلاٹ کو حقیقت اور روزمرہ زندگی سے قریب دکھاتا ہے۔

نیچے بعض ایسی فلموں کی تصاویر اور مناظر پیش کیے جارہے ہیں جو اپنی نوعیت میں شاہکار فلمیں تھیں اور تاریخ کا حصہ بن گئیں۔ آغاز کرتے ہیں شہرہ آفاق فلم ٹائی ٹینک کے ایک اہم منظر سے۔


فلم ٹائی ٹینک کے شروع میں جب بوڑھی روز اپنی کہانی سناتی ہے تو جیک کو جہاز کے ہال میں سیڑھیوں کے پاس کھڑا دکھایا جاتا ہے۔ عقب میں لگی کھڑی رات کے 2 بج کر 20 منٹ دکھارہی ہوتی ہے۔ یہ عین وہی وقت ہے جب ٹائی ٹینک مکمل طور پر ڈوب چکا تھا۔



لے گو فلم میں جب بھی نیا کردار تیار ہوکر سامنے آتا ہے اس پر انسانی فنگر پرنٹ کا نشان نمایاں ہوتا ہے جیسا کہ اس کردار پر دیکھا جاسکتا ہے۔غور کریں کہ کردار کی شرٹ پر دائیں جانب چمکیلی پٹیوں پر انگلیوں کے نشانات ثبت ہیں۔



بیٹ مین ریٹرنز فلم میں اداکارہ سیلینا کائلز کیٹ وومن میں بدل رہی ہے اور اس سے قبل ان کی عینک کا سایہ کیٹ وومن کے سائے کی مانند نظر آرہا ہے۔



مشہورِ زمانہ فلم میٹرکس کے ایک منظر میں دروازے کے ہینڈل کو دکھایا گیا ہے جس میں دوکرداروں کا عکس نظرآرہا ہے۔ اس منظر کو فلمانے کے لیے کیمرے کو بڑی مہارت سے ایک کوٹ میں چھپایا گیا۔



ٹرومین شو فلم میں ٹرومین کو دکھایا گیا ہے کہ وہ دھوپ میں باہر کم کم نکلتا ہے۔ اس سے وٹامن ڈی کی کمی واقع ہوتی ہے اور اس کے ازالے کے لیے ٹرومین کو وٹامن ڈی کی گولیاں استعمال کرتے ہوئے دکھایا گیا ہے۔ اس منظر میں ایک بوتل میں وٹامن ڈی سپلیمنٹ بھرے ہیں۔



1996ء کی مشہور فلم فارگو میں کارل اس وقت ایک جملہ بول رہا ہے کہ سب کچھ 30 منٹ میں مکمل ہوجائے گا۔ اس کے ٹھیک 30 منٹ بعد فلم ختم ہوجاتی ہے۔



انٹراسٹیلر فلم میں ہدایت کار کرسٹوفر نولان نے 500 ایکڑ پر اصلی مکئی کے کھیت اگائے تھے اور وہ اس کے کمپیوٹر گرافکس یا اینی میشن کی بجائے حقیقی کھیت دکھانا چاہت تھے۔ عکس بندی کے بعد اس کھیت کی فصل فروخت کرکے منافع بھی کمایا گیا۔



سال 2009ء کی اینی میشن فلم ’اَپ‘ میں وقت کے ساتھ ساتھ عقب میں عمارتیں تعمیر ہوگئی ہیں جو ان دو مناظر سے عیاں ہیں۔



پلپ فکشن میں جان ٹریوولٹا نے ونسنٹ ویگا کا کردار ادا کیا ہے جو بہت زیادہ ہیروئن پیتا ہے۔ اس کردار کو کئی مرتبہ بیت الخلا میں دکھایا گیا ہے کیونکہ ہیروئن پینے سے قبض کی شدید کیفیت پیدا ہوسکتی ہے۔



پولٹرگیسٹ فلم میں ایک تالاب میں ڈھانچے دکھائے گئے ہیں۔ ایک منظر میں اداکارہ جوبتھ ولیمز کو ڈھانچوں کے ساتھ فلمایا گیا ہے۔ بعد میں خاتون اداکارہ کو بتایا گیا کہ تمام ڈھانچے اصلی تھے کیونکہ اس زمانے میں ربڑ کے ڈھانچے بننا شروع نہیں ہوئے تھے۔ یہ تمام انسانی پنجر ایک میڈیکل یونیورسٹی سے ادھار لیے گئے تھے۔



کلاسیکی فلم ’شوشینک ریڈمپشن‘ میں مورگن فری مین کی جوانی کی تصویر میں اس کے بیٹے کو لیا گیا ہے جو کوئی اداکار تو نہیں ہیں لیکن مورگن سے مشابہت رکھتے ہیں۔



یہ دو مناظر غور سے دیکھئے: ایک منظر ’ایوینجر دی ایج آف الٹران‘ کا ہے جس میں ٹاور پر لگا گھڑیال ایک اور مجسمے سے تبدیل کردیا گیا ہے۔ واضح رہے کہ یہ گھڑیال ایوینجر کی پہلی فلم میں تباہ ہوگیا تھا۔ اس فلم کا پورا نام ’ایوینجر دی بیٹل آف نیویارک‘ تھا۔



’دی ایج آف لٹل ٹوسٹر‘ نامی کارٹون فلم میں بلینکی کردار گھر کی صفائی کرتا ہے تاہم گھر کی دیواروں کے اسی حصے کو صاف دکھایا گیا ہے جو بلینکی کی پہنچ میں تھا۔



’ٹوائے اسٹوری‘ کے پہلے حصے میں ایک بہت بدتمیز اور شرارتی لڑکا سِڈ دکھایا گیا ہے۔ ’ٹوائے اسٹوری تھری‘ میں اسی لڑکے کو کچرا اٹھانے کے کام پر مامور دکھایا گیا ہے۔ کہانی کا سبق یہ ہے کہ بدتمیز رہوگے تو کبھی اچھے عہدے تک نہیں پہنچ سکوگے۔



’لارڈ آف دی رنگز کے پہلے پارٹ ’دی فیلو شپ آف دی رنگ‘ کے مشہور کردار گینڈاف کو ایک منظر میں طویل کاغذی طومار(اسکرول) پڑھتے دکھایا گیا ہے جسے پڑھتے ہوئے دوسرے منظر میں موم بتیاں پگھل کر چھوٹی رہ گئی ہیں۔



’ٹوائے اسٹوری‘ ون اور تھری کے دو مناظر ملاحظہ کیجیے: پہلے اینڈی اسکول میں تھا اور اس کی لکھائی خراب تھی اس کے بعد اینڈی کالج چلا گیا اور اس کی ہینڈ رائٹنگ بہتر ہوگئی۔
|کیپ ٹاؤن: جنوبی افریقا میں نایاب جنگلی جانوروں کا غیر قانونی شکار کرنے والا مشتبہ شخص خود شیروں کا شکار بن گیا۔

بین الاقوامی میڈیا رپورٹس کے مطابق جنوبی افریقا کے قومی پارک کے قریب ایک نجی گیم پارک میں شیروں نے اس وقت شکاری کو اپنا نوالہ بنایا جب وہ شکار کی غرض سے وہاں بغیر اجازت موجود تھا۔ شیروں کے ایک جھنڈ نے اسے دیکھتے ہی حملہ کردیا اور مشتبہ شخص شیروں کا نوالہ بن گیا۔

مقامی پولیس کا کہنا ہے کہ انہیں علاقے سے ایک شکار والی رائفل اور کچھ انسانی جسم کی باقیات ملی ہیں جس کی شناخت کا عمل جاری ہے۔ پولیس کا کہنا ہے کہ شیروں نے مشتبہ شخص کا قریباً پورا جسم ہی کھالیا جب کہ صرف سر اور دھڑ کے کچھ نوچے ہوئے اعضا ملے ہیں۔
واضح رہے کہ مذکورہ پارک میں حالیہ برسوں میں نایاب جنگلی جانوروں کو پکڑ کر اسمگلنگ یا ان کے شکار کے واقعات میں اضافہ ہوا ہے۔
|نئی دہلی: بھارت میں ایک خاتون کے جسم سے ایک رسولی نکالی گئی ہے جس کا وزن 26 پونڈ یعنی قریباً 11 کلوگرام ہے۔

70 سالہ ایک خاتون کو اسپتال منتقل کیا گیا تو ان کا پیٹ حاملہ خاتون کی مانند پھولا ہوا تھا بعد ازاں معلوم ہوا کہ یہ ان کی بیضہ دانی(اووری) تھی جو پھول کر ایک بہت بڑی رسولی کی شکل اختیار کرچکی تھی۔

اس غریب خاتون کا نام لیلا بائی بتایا جارہا ہے۔ ڈاکٹروں نے دو سال قبل ان کے جسم میں انگور کی جسامت کی ایک رسولی دریافت کی تھی اور آپریشن کا مشورہ دیا تھا تاہم خاتون تنگ دستی کی وجہ سے آپریشن نہ کراسکیں اور یوں رسولی بڑھتے بڑھتے کئی پونڈ وزنی ہوگئی۔
چند روز قبل لیلا بائی کو شدید تکلیف کی حالت میں اسپتال لایا گیا جو اورین سسٹ اینڈروما ٹیومر کی وجہ سے درد سے تڑپ رہی تھیں۔ انہیں فوری طور پر اسپتال میں داخل کیا گیا جہاں ڈیڑھ گھنٹے تک جاری آپریشن کے بعد 40 سینٹی میٹر لمبی رسولی نکال لی گئی جس کا وزن 11 کلوگرام سے کچھ زیادہ بتایا جارہا ہے۔

یہاں ڈاکٹر جیتندر پال سنگھ اور ڈاکٹر اندو سنگھ نے فوری طور پر ان کا آپریشن کیا اور رسولی برآمد کی۔ اس ٹیومر کی چوڑائی 16 انچ بتائی جارہی ہے۔ ڈاکٹروں کے مطابق ٹیومر پھٹنے کے قریب پہنچ چکا تھا جو لیلا بائی کے لیے موت کی وجہ بھی بن سکتا تھا۔ رسولی کو مزید آزمائش کے لے لیبارٹری بھیج دیا گیا ہے۔
|ریاض: سعودی شخص نے ایک ہی دن 4 غیر ملکی خواتین سے شادیاں کرلیں۔

عرب میڈیا کے مطابق ایک سعودی شہری نے مراکش سے تعلق رکھنے والی 4 خواتین سے ایک ہی دن شادی کرلی۔ اکٹھے چار شادیاں کرنے کے انوکھے واقعے پر لوگوں نے حیرت کا اظہار کرتے ہوئے سوشل میڈیا پر نئی بحث چھیڑ دی اور ٹوئٹر پر شادی  سے متعلق ہیش ٹیگ وائرل ہوکر ٹرینڈ بن گیا جس میں ہزاروں صارفین نے اپنی اپنی رائے کا اظہار کیا ہے۔

یہ خبر بھی پڑھیں: سعودی شہری کو طلاق کا انوکھا بدلہ مہنگا پڑگیا
کچھ ٹوئٹرصارفین نے سعودی شخص کے اقدام کو تنقید کا نشانہ بنایا تو بعض نے اسے احسن عمل قرار دیتے ہوئے خیرمقدم کیا۔ چند صارفین نے کہا کہ اسلامی تعلیمات مسلمان مرد کو بیک وقت چار شادیاں کرنے کی اجازت دیتی ہے اس لیے یہ کوئی غیر شرعی حرکت نہیں جو پریشان کن یا بگاڑ کا باعث ہوئے۔
|روچیسٹر، منی سوٹا: امریکا میں موجود ایک بلی کی 28 انگلیاں ہیں جس پر اس کا نام گنیز بک آف ورلڈ ریکارڈ میں درج کرلیا گیا ہے۔

اس بلی کو پاز paws کا نام دیا گیا ہے جس کے اگلے پنچوں میں تین تین اور پچھلے پنجوں میں ایک ایک اضافی انگلی یا انگوٹھا ہے جن کی مجموعی تعداد 28 بنتی ہے۔ عام بلیوں میں مجموعی طور پر 18 انگوٹھے ہوتے ہیں۔ اب اس تین سالہ بلی کا نام گنیز بک آف ورلڈ ریکارڈ میں شامل کرلیا گیا ہے جو سب سے زیادہ انگلیوں والی بلی بھی ہے۔
|بیجنگ: چین میں ایک باہمت خاتون 76 سال کی عمر کے باوجود اپنے معذور پوتے کو روزانہ اسکول لاتی اور اسے دوبارہ اسکول سے گھر تک پہنچاتی ہیں لیکن اس کےلیے انہیں اوسطاً 20 کلومیٹر روزانہ کا فاصلہ طے کرنا پڑتا ہے۔

شی یو یِنگ روزانہ اپنے معذور پوتے کے اسکول کے چار چکر لگاتی ہیں اور ان کے مطابق وہ ہمت نہیں ہارتیں اور اس وقت تک یہ کام کریں گی جب تک ان کی ٹانگوں میں دم ہے۔

عمررسیدہ خاتون  کا پوتا جیانگ ہاؤ وین چلنے پھرنے سے قاصر ہے جس کا اسکول گوانگشائی میں واقع ہے۔ نو سالہ جیانگ کو دو برس قبل ڈاکٹروں نے ایک مرض ’سیربرل پالسی‘ کا شکار بتایا تھا اس کے ایک برس بعد اس بدنصیب بچے کے والدین میں طلاق ہوگئی۔ اس کی ماں نے دوسری شادی کرلی جبکہ اس کے والد اپنے معذور بچے کو لے کر واپس اپنی ماں کے گھر آگئے جہاں اب اس بچے کی دیکھ بھال ان کی دادی کررہی ہیں۔
|آنکھ سے دکھائی نہ دینے والے خردبینی اجسام میں شامل جراثیم انسان کو مختلف امراض میں مبتلا کردیتے ہیں۔ کھانے پینے کی اشیاء کے ساتھ یا ہوا میں شامل ہوکر جراثیم انسانی جسم میں پہنچتے ہیں اور انسان کے دفاعی نظام کو شکست دے کر اسے مختلف بیماریوں کا شکار بنادیتے ہیں۔

بیمار ہونے کی صورت میں کھائی جانے والی ادویہ ہمارے دفاعی نظام کو طاقت وَر بنا کر ان جراثیم کے خاتمے میں معاون ہوتی ہیں۔ یہاں یہ خیال ذہن میں آتا ہے کہ اگر جراثیم نہ ہوتے تو انسان بیمار بھی نہ ہوتا۔ تاہم جراثیم کا مکمل خاتمہ ممکن نہیں، البتہ اپنے گھر کی حد تک ان سے نجات ضرور حاصل کی جاسکتی ہے۔

ٹیلی ویژن پر ہم جراثیم کش صابنوں کے اشتہار دیکھتے رہتے ہیں جن میں دعویٰ کیا گیا ہوتا ہے کہ یہ صابن ننانوے فی صد جراثیم کا خاتمہ کردیتا ہے۔ صابن صرف اس صورت میں جراثیم ہلاک کرتا ہے جب اسے استعمال کیا جائے۔ لیکن اگر آپ چاہتے ہیںکہ گھر سے جراثیم کا صفایا ہوجائے اور اس کے لیے کچھ کرنا بھی نہ پڑے تو پھر دیواروں پر ’’پینٹ شیلڈ‘‘ کروالیں۔ یہ پینٹ نہ صرف گھر کی دیواروں کو دل کش بناتا ہے بلکہ جراثیم کا خاتمہ بھی کرتا ہے۔
پینٹ بنانے والی کمپنی کا دعویٰ ہے کہ یہ جراثیم کش پینٹ ننانوے اعشاریہ نو فی صد جراثیم کا خاتمہ کردیتا ہے، ان میں عام امراض کے علاوہ مہلک بیماریوں کے جرثومے بھی شامل ہیں۔ دیواروں کے علاوہ اس سے دروازوں اور کھڑکیوں کو بھی رنگا جاسکتا ہے۔
|چکلابیلن صدیوں سے گھروں میں استعمال ہوتا آرہا ہے۔ باورچی خانے میں استعمال ہونے والی بہت سی چیزیں متروک ہوگئی ہیں مگر چکلابیلن کا متبادل اب تک تلاش نہیں کیا جاسکا۔

روٹیاں پکانے والی مشین اگرچہ ایجاد ہوچکی ہے مگر گھریلو سطح پر اس کا استعمال نہ ہونے کے برابر ہے۔ چناں چہ آج بھی چکلابیلن کی اہمیت اسی طرح برقرار ہے۔ ایک زمانے میں صرف لکڑی کے چکلابیلن استعمال ہوتے تھے، پھر سنگ مرمر کے باورچی خانوں میں نظر آنے لگے۔ اس مفید آلے میں تازہ اختراع اس کی سطح پر اُبھارے گئے نقش و نگار ہیں۔ روایتی سادہ بیلن سے پیڑے کو بیل کر روٹی کی شکل دی جاتی ہے۔

لیکن اگر آپ دیدہ ذیب بسکٹ، پوریاں، کچوریاں بنانا چاہیں تو پھر یہ بیلن لے آئیے جس پر مختلف نقش و نگار کُھدے ہوتے ہیں۔ ان میں پُھول پتیاں، مختلف جانوروں اور مربع، مثلث، تکون وغیرہ کے نقش و نگار شامل ہیں۔ اس کے علاوہ فرمائشی بیلن بھی بنوائے جاسکتے ہیں جن پر حسب منشا تصویر، نقش و نگار یا نام کھدوایا جاسکتا ہے۔ انھیں استعمال اس طرح کیا جاتا ہے کہ پہلے عام بیلن سے پیڑے کو ہموار کرلیا جاتا ہے اور پھر اس کے اوپر ایک بار یہ بیلن پھیردیا جاتا ہے۔
|اکستان سمیت دنیا بھر میں پیاز کا استعمال بہت زیادہ کیا جاتا ہے۔ برگر سے لے کر ہوٹل پر کھانا کھاتے وقت اسے سلاد کے طور پر کھایا جاتا ہے، جبکہ گھر میں پکے کھانے بھی اس کے بغیر نامکمل لگتے ہیں۔

پیاز کو جہاں گھروں میں کھانے تیار کرنے کے لیے استعمال کیا جاتا ہے، وہیں کاٹنے کے دوران وہ آنسو بہانے پر بھی مجبور کر دیتا ہے۔ایسے موقع پر اکثر یہ سوال ذہن میں اٹھتا ہے کہ آخر کیا چیز ہے جس کے باعث پیاز ہمیں رونے پر مجبور کرڈالتا ہے ؟

یہ سوال اتنا اہم تھا کہ امریکی کانگریس کی لائبریری کے ویب پیج پر اس کا جواب دیا گیا ہے کہ آخر کیوں پیاز کاٹنا آنکھوں کو پانی بہانے پر مجبور کرتا ہے۔اس کا مختصر جواب ہے’’ غیر مستحکم کیمیکل۔‘‘ تفصیلی جواب ہے کہ اس میں موجود دو کیمیکلز syn-propanethial-S-oxide اور lachrymatory-factor synthase آنکھوں کے ان غدود کو متحرک کردیتے ہیں جن سے آنسو نکلتے ہیں۔
دوسرا کیمیکل اس وقت ہوا میں خارج ہوتا ہے جب ہم پیاز کاٹتے ہیں ۔تب یہ کیمیکل پیاز میں موجود ایک امینو ایسڈ ،سلفر آکسائیڈ کو سیلفیونک آکسائیڈ میں بدل دیتا ہے۔جلد ہی یہ ایسڈ خود کو دوبارہ تبدیل کرکے syn- propanethial -S -oxideکی شکل اختیار کرلیتا ہے اور آنکھوں میں جاکر لیکریمل گلینڈ یا آنسوؤں کی نالی کو چھیڑ کر پانی بہانے پر مجبور کرتا ہے۔

پیاز کاٹنے کے دوران آنسو بہانے کا عمل اس وقت زیادہ شدید ہوتا ہے جب چھری کی دھار کند ہو۔کند دھار زیادہ مقدار میں کیمیکلز کے اخراج کا باعث بنتی ہے۔ ہوسکتا ہے کہ آپ کو علم نہ ہو مگر امریکا کی کارنیل یونیورسٹی کے محققین نے دریافت کیا ہے کہ پیاز کے اندر ایسے طاقتور اینٹی آکسائیڈنٹس ملتے ہیں جو کینسر کی متعدد اقسام سے تحفظ فراہم کرتے ہیں۔

اس کا غذا میں استعمال یا خام صورت یعنی کچھ مقدار میں روزانہ کچا کھانا بھی آپ کو اس جان لیوا مرض سے بچانے میں مددگار ثابت ہوسکتا ہے۔ جبکہ یہ مزاج پر چھائی مایوسی بھی دور بھگانے میں یہ سبزی مددگار بنتی ہے۔
|گریگوری کلینڈر میں فروری دوسرا اور سب سے مختصر دن رکھنے والا مہینہ ہے۔دلچسپ بات یہ کہ ہماری دنیا کے جنوبی نصف کرے میں فروری آتے ہی موسم گرما کا خاتمہ ہونے لگتا ہے۔جبکہ شمالی نصف کرے میں یہ ماہ موسم سرما کے ختم ہونے کا اعلان کرتا ہے۔اس ماہ کا نام قدیم رومیوں کی ایک رسم،فیبروا (Februa)  سے نکلا ہے۔

اس مہینے کی ایک اور خاصیت یہ ہے کہ ہر چار برس بعد اس کا ایک دن بڑھ جاتا ہے۔ یہ سال اصطلاح میں’’ لیپ کا سال ‘‘ کہلاتا ہے۔ویسے ماہ فروری 28 دن رکھتا ہے۔مگر لیپ کے برس وہ 29 دنوں کا ہو جاتا ہے۔گویا وہ سال 365 نہیں 366دن رکھتا ہے۔آخری لیپ سال 2016ء میں آیا تھا۔گویا آپ ان لوگوں میں شامل ہیں جنھیں سال کے 365 دن کم لگتے ہیں تو، آپ کے لیے وہ برس بہت خاص تھا کیوںکہ آپ نے سال کے ایک اضافی دن کا فائدہ اٹھا لیا۔اگلا لیپ کا سال 2020 ء میں آئے گا۔

لیپ سال کیا ہے؟
ایک مشہور ویب سائٹ’ٹائم اینڈ ڈیٹ ڈاٹ کام‘ کے مطابق، ایسا سال جو چار کے پہاڑے پر یکساں طور پر تقسیم ہوتا ہے، وہ لیپ کے سال کہلائے گا جیسا کہ 2016 ء لیپ کا سال تھا۔لیکن سوائے ہر اس صدی یا 100 سال کے، جسے صرف اس وقت لیپ سال شمار کیا جائے گا جب وہ 400 پر یکساں طور پر تقسیم ہو سکتا ہو۔

لیپ سال کیوں ہوتا ہے؟

قدیم مصری جانتے تھے کہ ہماری زمین سورج کے گرد365 دن میں اپنا چکر مکمل نہیں کرتی بلکہ تقریباً چوتھائی دن زیادہ لیتی ہے یا اندازاً سورج کے گرد اپنا مدار مکمل کرنے میں اسے 365.2422 دن لگتے ہیں۔ اگر کلینڈر پر سال کے365 دن رکھے جائیں تو ہر سال چوتھائی دن کا فرق پڑنے لگتا ہے اور اس طرح کلینڈر موسموں کے اوقات سے مطابقت کھو دیتے ہیں۔

یہ 1582ء کی بات ہے، رومن کیتھولک کلیسا کے پوپ گریگوری نے کلینڈر میں تبدیلی کرکے یہ مسئلہ حل کرنے کی کوشش کی۔ اگرچہ گریگوری کلینڈر پر بھی 365 دن رکھے گئے اور ایک اضافی دن کو شمسی سال اور کلینڈر کے سال کے ساتھ ہم وقت سازی میں مدد کرنے کے لیے شامل کیا گیا۔

لیپ ایئر کب متعارف کرایا گیا؟

لیپ ایئر کو پہلی بار روم کے شہنشاہ جولیس سیزر نے دو ہزار سال پہلے سلطنت روم میں متعارف کرایا تھا۔جولیس سیزر سے پہلے رومن کلینڈر میں 355 دن تھے اور دو سال میں 22 دن اضافی کر دئیے جاتے ۔لیکن جب پہلی صدی میں جولیس سیزر کا دور حکومت شروع ہوا تو اس نے فلک شناسی کے ماہر سوسیجینز کو کلینڈر میں اصلاحات کا حکم دیا تاکہ زرعی موسموں کا بہتر انتظام ہو سکے اور رومن کلینڈر موسموں سے آگے بھاگنا نہ شروع کر دیں۔

فلک شناسی کے ماہر سوسیجینز نے تین سال کے بعد آنے والے سال کو 366دن کا بنانے کا فیصلہ کیا اور اس اضافی دن کے ساتھ ماہ فروری 29دن کا بن گیا۔لیکن یہ نظام بعد میں پاپ گریگوری ہشتم نے1882 ء میں تبدیل کیا ،جس کے لیے ‘لیپ’ کی اصطلاح استعمال کی گئی اور اعلان کیا کہ جو سال 100 پر تقسیم ہوتا ہے اور 400 پر تقسیم نہیں ہوتا ،لیپ ائیر نہیں ہوگا۔

یہ اضافی دن فروری میں کیوں ہوتا ہے ؟

روم کے شہنشاہ جولیس سیزر کے کلینڈر میں دوسرے تمام مہنیوں کے 30 یا 31 دن تھے۔ اس نظام کے تحت،کلینڈر میں فروری کے 30 دن اور ‘جولائی’ جو جولیس کے مرنے کے بعد اس کے نام سے منسوب کیا گیا، اس کے 31 دن تھے لیکن اگست کا مہینہ 29 دنوں کا تھا۔

جب آکیٹوین آگستس روم کا شہنشاہ بنا تو اس نے جولائی کی طرح اپنے نام سے منسوب کیے گئے مہینے ،اگست کو بھی 31 دن کا بنانے کے لیے فروری کے دو دنوں کو کم کردیا۔ اس طرح فروری اگست کے ہاتھوں اپنے دو دن سے محروم ہوگیا اور 28 دنوں کا بن کر رہ گیا۔

فروری کی 29 تاریخ چار سال میں ایک بار آتی ہے۔ لیکن ہر وہ سال جو 4 پر برابر تقسیم ہوتا ہے، لیپ سال نہیں ہوگا۔ ان سالوں کو لیپ ائیر شمار نہیں کیا جاتا جو چار اور سو پر یکساں تقسیم ہوتے ہیں۔ لیکنچار سو پر تقسیم نہیں ہوتا ہے۔

مثال کے طور پہ سال 2000 ء ایک صدی سال تھا اور لیپ ائیر بھی تھا۔ لیکن اس سے قبل 1700 ء ،1800ء اور1900 ء سال لیپ ائیر نہیں تھے۔ اسی طرح آنے والے صدیوں کے برسوں میں 2100ء ، 2200 ء اور 2300 ء سواں سال لیپ ائیر نہیں ہوں گے جبکہ 2400 ء سال لیپ ائیر ہے، جو چار، سو اور چار سو تینوں پر یکساں تقسیم ہوجاتا ہے۔

صدی کے لیے یہ اضافی اصول اس لیے بنایا گیا ہے کیوں کہ ہر چوتھے سال میں ایک دن کے اضافے سے سال کی اوسط365.25 بن جاتی ہے۔ لیکن ایسا کرنے سے ہر سو سال میں ایک دن کا فرق آجاتا ہے اسی لیے ہر سواں سال کو لیپ ائیر نہیں رکھا جاتا ہے۔

لیپ سکینڈ کیا ہے؟

لیپ سال براہ راست لیپ سکینڈ کے ساتھ مربوط نہیں ہے۔ لیکن زمین کی گردش کے ساتھ ہم آہنگی پیدا کرنے کے لیے ہماری گھڑیوں اور کلینڈر میں لیپ سال اور لیپ سکینڈ کا اضافہ کیا جاتا ہے۔

لیپ سیکنڈ وہ اضافی منٹ ہے جو چند سالوں کے بعد جوہری گھڑیوں کے وقت کے ساتھ ملا دیا جاتا ہے تاکہ زمین کی گردش سے چلنے والی گھڑیوں کو جوہری وقت کے ساتھ ہم آہنگ کیا جا سکے۔دنیا کے وقت کا پیمانہ جوہری گھڑیوں کی مدد سے کام کرتا ہے۔

یہ جوہری گھڑیاں مادے کے ذروں کی حرکت ناپ کر وقت کا تعین کرتی اور مسلسل چلتی ہے۔ لیکن اس کے مقابلے میں زمین گردش ہر روز آہستہ آہستہ کم ہوتی جاتی ہے اور اس طرح ہمارے دنوں کے دورانیے میں چند ملی سکنڈز کا فرق پڑ جاتا ہے۔

1972 ء میں پہلی بار لیپ سکینڈ کا نظام شامل کیا گیا تھا۔آخری بار لیپ سیکنڈ جون 2015 ء میں آدھی رات گیارہ بج کرانسٹھ منٹ پر شامل کیا گیا۔

اگر آپ 29 فروری کو پیدا ہوں؟

فروری کی 29 تاریخ کو پیدا ہونے کے امکانات 1,461 دنوں میں سے ایک کے برابر ہے اور ایسے خاص افراد جو اس دن پیدا ہوتے ہیں، انھیں ’’لیپرز‘‘ کہا جاتا ہے اور انھیں منفرد صلاحیتوں اور خصوصی اختیارات کا مالک کہا جاتا ہے۔

اگر آپ کی تاریخ پیدائش 29 فروری ہے تو دنیا کے زیادہ تر ممالک میں رہنے والے لیپرز اپنی سالگرہ 28 فروری یا یکم مارچ کو منانا پسند کرتے ہیں ۔جبکہ لیپ سال پر انھیں اپنی اصل تاریخ پیدائش پر سالگرہ منانے کا موقع ملتا ہے۔
|قاہرہ: مصر کی عدالت نے شوکی مقبولیت کے لیے بچوں کے اغوا پر اکسانے کے الزام میں خاتون ٹی وی میزبان کو قید کی سزا سنا دی۔

مصری میڈیا کے مطابق قاہرہ کی عدالت نے مقامی ٹی وی پر نشر ہونے والے پروگرام ’سبایا الخیر‘ کی میزبان ریحام سعید کو بچوں کے اغوا سے متعلق پروگرام کرنے پراُن سمیت ایڈیٹر ان چیف اورکیمرہ مین کو قید کی سزا سنادی۔ عدالت نے خاتون میزبان کو 4 دن قید جب کہ پروگرام کے ایڈیٹر ان چیف اور کیمرہ مین کو 15 دن قید رکھنے کا حکم دیا ہے۔

ریحام سعید نے بچوں کے اغوا سے متعلق ایک پروگرام کیا جس میں سہولت کار کے ذریعے اغواکاروں سے 2 بچوں کو اغوا کرایا گیا اور یہ سب مناظر ریکارڈ کرنے کے بعد پولیس کو بطور ثبوت ریکارڈنگ پیش کی گئی جس میں بتایا گیا کہ یہ گروہ بچوں کو اغوا کرنے کے بعد عرب ممالک میں فروخت کرتا ہے۔
یہ خبر بھی پڑھیں: معروف شو’’انڈیازموسٹ وانٹڈ‘‘ کے اینکر کو عمرقید کی سزا

پولیس نے ریکارڈنگ کی مدد سے ملزمان کو گرفتار کرلیا جس پرملزمان نے بتایا کہ پروگرام میں بیٹھے شخص نے انہیں بچوں کو اغوا کرنے کا کہا تھا،بھانڈہ پھوٹنے پر پولیس نے کارروائی کرتے ہوئے پروگرام کی  ہوسٹ  ،ایڈیٹر ان چیف اور کیمرہ مین سمیت دیگر عملے کو گرفتار کرلیا ۔ تفتیش کے بعد عدالت نے الزام ثابت ہونے پر کیس کا فیصلہ سناتے ہوئے مجرمان کوقید کا حکم دیا۔

ریحام سعید کا کہنا تھا کہ انہوں نے یہ پروگرام مصری بچوں کی سیکورٹی سے متعلق وسیع تر مفاد میں کیا تھا جب کہ بچوں کے اغوا میں ان کا کوئی حقیقی کردار نہیں۔
|ریاض: سعودی عرب میں 30 سال سے زائد عمر کی خاتون سے شادی کرنے والے مرد کو 20ہزار ریال ملیں گے جو کہ قریباً 6لاکھ روپے پاکستانی بنتے ہیں۔

عرب میڈیا کے مطابق یہ انوکھا اعلان مملکت میں کام کرنے والی ایک فلاحی تنظیم کی جانب سے کیا گیا ہے اور اس اقدام کا مقصد شادی کے لیے  حوصلہ افزائی کرنا ہے۔

یہ خبر بھی پڑھیں: سعودی شہری نے ایک ہی دن میں 4 شادیاں کرلیں
البیر نامی فلاحی تنظیم کے سربراہ عبدالرحمان الحمید نے ایک بیان میں کہا کہ تنظیم نے فیصلہ کیا ہے کہ جو مرد بھی 30 یا اس سے بڑی عمر کی خاتون سے شادی کرے گا تو اس کی بھرپور پذیرائی کی جائے گی اور حوصلہ افزائی کے طور پر20 ہزار ریال بھی دیے جائیں گے۔

تنظیم کی جانب سے اعلان سامنے آتے ہی سوشل میڈیا پر زبردست بحث چھڑ گئی  اورسوشل میڈیا صارفین کی  اکثریت نے اس اقدام کا خیر مقدم کیا ہے۔
|کیلفورنیا: صفائی پسند امریکی خاتون گزشتہ چار برس سے سڑکوں سے صرف سگریٹ کے بجھے ہوئے ٹکڑے جمع کررہی ہیں اور اب تک وہ سگریٹ کے 10 لاکھ ٹوٹے جمع کرچکی ہیں۔

کیلیفورنیا کی سیلی ڈولی نے اکتوبر 2014ء میں صفائی کا بیڑہ اٹھایا اور وہ سڑکوں اور راستوں سے صرف سگریٹ کے ٹوٹے صاف کرتی ہیں۔ اسی بنا پر انہیں ’دی بٹ لیڈی آف اوبرن‘ کہا جاتا ہے۔ گزشتہ ہفتے سیلی نے اپنی زندگی کا 10 لاکھواں ٹوٹا اٹھانے پر اپنے اہلِ خانہ اور مداحوں کے ساتھ جشن منایا۔

انہوں نے بتایا کہ جب وہ سڑک پر سگریٹ کے ٹکڑے دیکھتی تھیں تو انہیں بہت برا لگتا تھا اور اسی بنا پر انہوں نے اوبرن کے علاقے سے سگریٹ کے ٹوٹے اپنی مدد آپ اٹھانے کا ارادہ کیا اور کسی وقفے کے بغیر مسلسل چار سال تک یہ کام کرتی رہیں۔
|قاہرہ: مصر میں شوارمہ نہ دلانے پر چالیس دن کی دلہن نے شوہر سے طلاق لینے کے لیے عدالت سے رجوع کرلیا۔

تفصیلات کے مطابق مصری خاتون سمیحہ نے عدالت میں اپنے شوہر کو کنجوس قرار دے کر طلاق لینے کے لیے درخواست جمع کرادی ہے، طلاق کی درخواست پر سماعت اگلے ہفتے ممکن ہے، مصری خاتون کا کہنا تھا کہ جوس پلانے کے بعد شوارمہ کھانے کو کہا تو شوہر نے فضول خرچی کا الزام لگا کر بد تمیزی کی۔

مصر سے تعلق رکھنے والی خاتون نے میڈیا سے بات کرتے ہوئے بتایا کہ چالیس روز قبل ہماری شادی روایتی طور پر والدین کی پسند سے ہوئی تھی اور میری پہلی ملاقات محض دو ماہ قبل شادی کی تاریخ رکھنے کی تقریب کے دوران ہوئی اس لیے مجھے شوہر کے مزاج اور ان کی کنجوس طبیعت کا اندازہ نہیں ہوسکا تھا جس کی وجہ سے شادی کے محض چالیس دن بعد ہی مسائل پیدا ہو گئے ہیں۔
سمیحہ نے مزید کہا کہ شادی کے بعد ہم ہنی مون پر بھی شہر سے باہر نہیں گئے کیوں کہ میرے شوہر کا کہنا تھا کہ یہ وقت اور پیسے کا ضیاع ہے اور اپنے شہر میں بھی وہ کسی ریسٹورینٹ یا ہوٹل میں جانے کو پسند نہیں کرتے جب کہ تفریح کو فضول اور پیسے ضائع کرنے کا سبب بتاتے ہیں جس کے باعث میں شدید کوفت اور ذہنی کا اذیت کا شکار ہوں، اب میرے لیے اپنے بخیل شوہر کے ساتھ رہنا ناممکن ہوگیا ہے اس لیے طلاق جیسا انتہائی قدم اُٹھایا ہے۔
|ویانا: دبئی سے ہالینڈ جانے والی پرواز کوایک مسافر کی طرف سے مسلسل گیس خارج کرنے پر ہنگامی لینڈنگ کرنا پڑ گئی ۔

عموماً فضائی سفر کے دوران کوئی فنی خرابی یا کسی بڑی پریشانی کے سبب ہوائی جہاز کی ایمرجنسی لینڈنگ کرائی جاتی ہے تاہم  اس بار ایک عجیب و غریب واقعے کے باعث پائلٹ کو طیارہ منزل سے پہلے ہی راستے میں اتارنا پڑگیا۔

بین الاقوامی میڈیا رپورٹس کے مطابق دبئی سے ہالینڈ کے دارالحکومت ایمسٹرڈیم جانے والی ٹرانساویا ایئرلائن کی پرواز نے شیڈول کے مطابق اڑان بھری  ، ابتداء میں سب کچھ ٹھیک رہا تاہم  آگے کچھ ایسا ہوا جو لوگوں کے وہم و گمان میں ہی نہ تھا۔
یہ خبر بھی پڑھیں: شہد کی مکھی نے طیارے کو ایمرجنسی لینڈنگ پرمجبورکردیا

دوران سفر  جہاز کا اندرونی ماحول اس وقت خراب ہونے لگا جب ایک مسافر کے گیس خارج کرنے کا نہ رکنے والا عمل شروع ہوا جس پر آس پاس بیٹھے مسافروں نے عملے سے شکایت کی تاہم توجہ دلانے کے باجود مذکورہ شخص بے قابو ہوکرلگاتار گیس خارج کرتا رہا۔

جب مسافروں کے صبر کا پیمانہ لبریز ہوا تو انہوں نے براہ راست جا کر پائلٹ کے سامنے معاملہ بیان کیا، کپتان سے شکایت  پر وہ شخص آگ بگولہ ہوگیا اور طیش میں آکرمسافروں سے جھگڑنے لگا جس پر مسافر نشستوں سے کھڑے ہوگئے اور شورشرابا شروع ہوگیا۔

مسافروں میں تلخی بڑھنے لگی تو کپتان نے منزل پر پہنچنے سے قبل ہی آسٹریا کے شہر ویانا کے  ہوائی اڈے پر جہاز کی ایمرجنسی لینڈنگ کرادی جس کے بعد سیکورٹی فورسز نے جہاز میں داخل ہوکر 4 مسافروں کو حراست میں لے لیا اور پرواز کو اپنی منزل کی جانب روانہ کردیا۔

ٹرانساویا ایئرلائن کے ترجمان نے واقعے کی تصدیق کرتے ہوئے بتایا  کہ انہوں نے حراست میں لیے گئے مسافروں پر سفری پابندی عائد کردی  اور ہمیشہ ہمیشہ کے لیے ان مسافروں پر ٹرانساویا ایئرلائن کے دروازے بند کردیے گئے ہیں۔
|جرمنی: ہیمبرگ کے شور شرابے سے 100 کلومیٹر دور ایک جنگل میں 500 سال قدیم شاہ بلوط کا ایک درخت موجود ہے۔ اس درخت کے تنے پر تین میٹر بلندی پر ایک چھوٹا سا سوراخ  ہے جہاں دنیا بھر سے لوگ خط بھیجتے ہیں جن کا ایک ہی مقصد ہوتا ہے اور وہ ہے کسی شریک حیات کی تلاش۔

یہاں ایک نیا خط 55 سالہ ڈینیس نے تحریر کیا ہے جو فطرت سے محبت رکھتی ہیں اور اپنے شریکِ حیات کی تلاش میں ہیں۔ ان کا خط جس درخت کے ڈاک خانے میں گیا ہے اسے ’دلہا دلہن درخت‘ کہا جاتا ہے جو اب تک 100 سے زائد شادیاں کراچکا ہے۔ زمین کے ہر خطے سے لوگ یہاں خطوط بھیجتے ہیں۔

اسے جرمنی کا سب سے رومانوی پوسٹ بکس بھی کہا جاتا ہے جس کا آغاز کئی برس قبل کیا گیا تھا۔ اس درخت پر ہرسال ایک ہزار سے زائد خط بھیجے جاتے ہیں جن کی اکثریت موسمِ گرما میں موصول ہوتی ہے۔ جرمنی میں ایک فرضی داستان مشہور ہے کہ اگر کوئی خاتون مکمل چاند رات میں کسی شاہ بلوط درخت کے گرد تین چکر لگائے اور اس دوران پسند کی شادی کرنے والے کا سوچے اور بات کیے بغیر سوجائے تو اسی سال اس کی من پسند شادی ہوجاتی ہے۔ اسی مناسبت سے شاہ بلوط کے اس درخت کو دلوں کو جوڑنے کے لیے استعمال کیا گیا ہے۔
|کئی مشہور لہجوں اور انداز میں انگلش بولنے لگیں جبکہ دلچسپ بات یہ ہےکہ خاتون نے کبھی ان ممالک کا دورہ نہیں کیا۔

ریاست ایریزونا کے شہر فینکس سے تعلق رکھنے والی 45 سالہ مشیل مائرز ایک بہت ہی عجیب اور نایاب کیفیت کی شکار ہوگئی ہیں اور اب وہ برطانوی، آسٹریلوی اور آئرلینڈ کے لہجے میں انگریزی بول رہی ہیں۔ ان ممالک کے انداز میں بولی جانے والی انگریزی کا لب ولہجہ اختیار کرنے میں بہت وقت لگتا ہے جبکہ مشیل ایک رات میں ہی اس کی ماہر ہوگئیں۔

2015 کی بات ہے کہ مشیل ایک رات سر میں شدید درد کے ساتھ سوئیں اور جب وہ صبح اٹھیں تو ان کے جسم کا نصف حصہ سن ہوچکا تھا اور وہ بولنے سے قاصر تھیں۔ انہیں قریبی اسپتال لے جایا گیا تو ڈاکٹروں نے انہیں ایفیسیا کا مریض بتایا جس میں بولنے کی صلاحیت متاثر ہوتی ہے۔ تاہم تھوڑی کوشش کرنے کے بعد وہ دوبارہ بولنے لگیں۔
مشیل نے بتایا کہ وہ اپنا نام لینا چاہتیں تو ان کے منہ سے خرگوش اور لومڑی کے نام برآمد ہوتے، ’’مجھے کوئی سمجھ نہیں سکتا تھا اور میرے دماغ کو کچھ ہوگیا تھا۔‘‘

تاہم دوبارہ سے ان کے جملوں میں ربط بڑھا اور وہ آہستہ آہستہ بولنے لگی تھیں۔ جب وہ دوبارہ ڈاکٹروں کے پاس گئیں تو ان کاخالص برطانوی لہجہ ڈاکٹروں کو بھی متاثر کرگیا۔ ماہرین نے بہت غور کے بعد کہا ہے کہ وہ فارن ایسنٹ سنڈروم کی شکار ہیں اور اب تک اس کے صرف 60 مریض سامنے آچکے ہیں اور پہلا مریض 1907 میں دیکھا گیا تھا۔

اب مشیل کا لہجہ گویا برطانوی گلوکارہ اسپائس گرل کی طرح ہوگیا ہے اور وہ اس مرض کے بارے میں عوام کو شعور بھی فراہم کررہی ہیں۔

’’میں اس مرض کو دور کرنے کےلیے کچھ بھی قربان کرنے کو تیار ہوں۔ اس کا جذباتی اثر بہت شدید ہے۔ میں خود کو تنہا اور بے آسرا محسوس کرتی ہوں لیکن پھر خیال آتا ہے کہ میں دنیا میں اس کی شکار پہلی مریض نہیں ہوں بلکہ کئی دوسرے لوگ بھی اس سے متاثر ہوئے ہیں،‘‘ مشیل نے بتایا۔


بعض مریض اس کیفیت کے شکار رہنے کے بعد ٹھیک ہوجاتے ہیں لیکن مشیل اب تک اس سے باہر نہیں آسکی ہیں۔ سال 2011 میں انہیں تین روز تک شدید دردِ سر ہوا تھا اور ان کی انگریزی کا لہجہ یک دم آئرش ہوگیا تھا۔ پہلے لوگ سمجھے کہ وہ مذاق کررہی ہیں لیکن بعد میں یہ ایک سنڈروم ثابت ہوا۔ تاہم یہ کیفیت 8 روز بعد درست ہوگئی تھی۔

پھر 2014 میں ان کے سر میں شدید درد ہوا اور تھوڑی دیر ان کی آنکھیں بند ہوگئیں۔ اگلے دن وہ آسٹریلوی لہجے میں بات کرنے لگی تھیں۔
|دبئی: متحدہ عرب امارات ميں انگلش فٹبال كلب پورٹ اسمتھ كے سابق مالک سليمان الفہيم كو بيوی كے 50 لاكھ برطانوی پاؤنڈ چرا كر فٹبال كلب خريدنے كے جرم ميں پانچ سال قيد كی سزا سنائی گئی ہے۔

سليمان الفہيم اور ان كے ايک ساتھی پر پورٹ اسمتھ کلب سچا گیڈ ملک سے چوری كے پيسوں سے خريدنے كا جرم ثابت ہوا ہے۔ جسے انہوں نے الفرج کو فروخت کردیا تھا۔ سليمان الفہيم نے مانچسٹر سٹی كلب خريدنے كے ليے ابوظہبی كے يونائيٹڈ گروپ كے ساتھ معاہدے كی كوششيں بھی كی تھی اور انھيں جعل سازی اور جعلی دستاويزات كے استعمال كا مجرم قرار ديا گيا ہے۔

یہ خبر بھی پڑھیں: پاکستان نے بھارت کو پچھاڑ کر دبئی بیس بال کپ جیت لیا
دوسری جانب دبئی كريمنل كورٹ نے بينک مينيجر كو بھی چوری، سركاری دستاويزات ميں جعل سازی اور جعلی دستاويزات كے استعمال كا مجرم ٹھہرايا ہے۔ بينک مينيجر كو بھی پانچ سال قيد كی سزا سنائی گئی ہے۔ واضح رہے كہ سليمان الفہيم سنہ 2009 ميں چھ ہفتوں تک اس كلب كے مالک رہے تھے۔
|کراچی: اپنی ایک تصویر سے سوشل میڈیا پر راتوں رات شہرت کی بلندیوں پر پہنچنے والی غیر معروف شخصیات کے نام سامنے آگئے۔

دور جدید میں جہاں کسی بھی کام کو بہ آسانی کیا جا سکتا ہے وہیں کامیابی  اور شہرت کی رفتار بھی تیز ہو چکی ہے جب کہ لاٹری کھلنے سے راتوں رات شہرت ملنے کی خبریں اکثر دیکھنے کو ملتی ہیں لیکن دور حاضر میں شہرت کی رفتار نے بھی تیزی پکڑلی ہے جس کے باعث لوگ سوشل میڈیا  پر راتوں رات مقبول ترین شخصیات میں شمار کیے جاتے ہیں۔ لیکن سوشل میڈیا پر کچھ لوگ ایسے بھی ہیں جنہیں انٹرنیٹ نے راتوں رات اسٹار بنا دیا اور اُن کی ایک تصویر نے اُن کی قسمت بدل دی۔

پریا پرکاش واریئر


گزشتہ چند دنوں میں انٹرنیٹ پر 30 سیکنڈ کی ایک ویڈیو میں پریا شرما واریئر نامی لڑکی نے اپنی آنکھوں کے اشارے سے ایسا جادو جگایا  کہ دیکھنے والوں پر سحر سا طاری ہو گیا  جس کے بعد وہ انٹرنیٹ پر اتنا مقبول ہوئیں کہ محض چند گھنٹوں میں ان کے انسٹاگرام پر فالوورز کی تعداد لاکھوں تک پہنچ گئی ہے۔

ارشد خان



نیلی آنکھوں کے باعث سوشل میڈیا پر راتوں رات شہرت حاصل کرنے والے ارشد خان المعروف ’’چائے والے‘‘ نے ایک تصویر کی وجہ سے ایسی شہرت پائی کہ انہیں ایشیا کی پرکشش ترین شخصیات میں شامل کرلیا گیا اور  شوبز کی دنیا میں قدم رکھنے والے ارشد خان نے لائف اسٹائل ایسا تبدیل کیا کہ وہ اب تک کئی کمرشل  سمیت میوزک ویڈیوز میں بھی کام کرچکے ہیں۔

چوئی یونگ جائے



36 سالہ چوئی یونگ جائے کو جنوبی کوریا کے منتخب ہونے والے صدر مون جائے اُن کی  صدارتی مہم کے دوران ایک تصویر نے سوشل میڈیا سپر اسٹار بنا دیا۔

ہما لیاقت



پاکستانی خوبروخاتون پائلٹ ہما لیاقت کی کاک پٹ کی تصاویر سوشل میڈیا پر تیزی سے وائرل ہوگئیں جب کہ ہما لیاقت ذہانت کے ساتھ ساتھ قومی ایئر لائن پی آئی اے کی ایئر بس 320 کی فلائٹ آفیسر مقرر ہونے والی پہلی پاکستانی خاتون پائلٹ بھی بن گئی ہیں۔

عمر بولکن ال گالہ



عمر بولکن ال گالہ کو اخبار میں شائع ہونے والی تصویر نے انٹر نیٹ پر مقبول ترین شخص بنا دیا تھا اور بعض جگہوں پر غیرملکی خواتین ان سے بہت متاثر ہوئی تھیں۔ انہیں خوبصورت ہونے کی وجہ سے سعودیہ عرب سے نکال دیا گیا تھا۔
|لندن: خوبصورت نظر آنے کے لیے اپنا بدن چھدوانے والی ایک مشہور فنکارہ نے اپنے بائیں ہاتھ کی چھوٹی انگلی کو تار کٹر کی مدد سے اس وقت کاٹ ڈالا جب انہوں نے اس پر ایک ہیٹ نما زیور پہننے کا ارادہ کیا۔

ایسیکس کی رہائشی ٹورز رینلڈز نے بتایا کہ وہ 10 سال سے اپنی انگلی کاٹنے کے بارے میں سوچ رہی تھیں کیونکہ اس طرح انگلی پر پہنا ہیٹ نما زیور بہت خوبصورت دکھائی دے گا۔

اس سے عجیب بات یہ ہے کہ خاتون نے کٹی ہوئی انگلی کو ایک سال تک فریزر میں رکھا اور اب اسے ایک پینڈنٹ میں شامل کرکے لاکٹ بناکر پہننے کا فیصلہ کیا ہے۔ ابھی یہ انگلی الکحل بھری ایک چھوٹی شیشی میں رکھی ہوئی ہے جس میں چین لگا کر وہ اسے گلے میں پہنیں گی۔


ٹورز کے بوائے فرینڈ زیو نے انہیں چھوٹے چھوٹے ہیٹ تحفے میں دیے ہیں جو ٹورز کو بہت پسند آئے اور اس نے انہیں اپنی انگلی کا حصہ بنانے کا ارادہ کیا تاہم بائیں ہاتھ کی چھوٹی انگلی کو انہوں نے کاٹ کر مزید چھوٹا کردیا تاکہ وہ اس پر ہیٹ لگا کر دنیا کو دکھا سکیں۔

انہوں نے اپنی انگلی فریج میں منجمد مٹروں کے درمیان رکھ دی تھی اور ایک عرصے بعد انہیں اپنی کٹی ہوئی انگلی کی یاد آئی ہے ۔ ٹورز کے مطابق کئی افراد نے کٹی ہوئی انگلی پر لگے ہیٹ کو پسند کیا ہے خود وہ بھی اس پر بہت خوش ہیں۔ یہ انگلی انہوں نے رات کے کھانے کے بعد اپنے دوست کی مدد سے کاٹی اور وہ اس پر مسرور ہیں۔

واضح رہے کہ ٹورز نے اپنے جسم میں تبدیلیوں کے لیے بہت عجیب اقدام بھی اٹھائے ہیں۔ سال 2014ء میں ان کے پرانے دوست نے ان کے ساتھ بے وفائی کی تو اس کی یاد میں بنایا ہوا جسمانی ٹیٹو انہوں نے کھرچ کھرچ کر صاف کردیا لیکن اس زخم سے بہت دنوں تک خون رِستا رہا تھا۔

کھال کے جس حصے پر انہوں نے اپنے بوائے فرینڈ کا نام لکھا تھا اسے کاٹ کر انہوں نے ایک لفافے میں رکھ کر اپنے سابقہ دوست کو ڈاک کے ذریعے اس کے گھر بھجوادیا تھا۔
|انڈا گھروں میں عام استعمال ہوتا ہے، زیادہ تر اسے آملیٹ کی شکل میں یا اُبال کر کھایا جاتا ہے اور پکوانوں میں بھی اس کا استعمال کیا جاتا ہے۔

بعض پکوان ایسے ہوتے ہیں جن میں انڈے کی صرف زردی یا صرف سفیدی شامل کیے جانے کی شرط ہوتی ہے۔ انڈے کی سفیدی میں سے زردی الگ کرنا ایک مشکل کام ثابت ہوتا ہے۔

زردی الگ کرنے کی کوشش میں ٹوٹ جاتی ہے اور سفیدی میں شامل ہوجاتی ہے۔ اس کوشش میں بعض دفعہ کئی انڈے ضایع ہوجاتے ہیں۔ چناں چہ زردی کو سفیدی سے علیٰحدہ کرنے کے لیے مہارت درکار ہوتی ہے۔ مگر ’ضرورت ایجاد کی ماں ہے‘ کے تحت بنائے جانے والے اس آلے نے یہ کام بہت سہل کردیا ہے۔
|بیجنگ: چین میں ایک عجیب و غریب واقعہ اس وقت پیش آیا جب ایک شخص بیت الخلا گیا اور وہاں اس کا جدید ترین آئی فون 8 گرگیا جسے نکالنے کی تگ و دو میں اس شخص نے اپنا بازو پھنسالیا جس کے بعد کئی لوگوں نے مل کر بمشکل اسے نجات دلائی۔

یہ واقعہ چین کے خودمختار خطے گوانشی کے علاقے لوئی زو میں پیش آیا جب ایک شخص رفع حاجت کےلیے ٹوائلٹ گیا جہاں اس کی جیب سے آئی فون نکل کر ٹوائلٹ میں جاگرا۔ اس شخص نے پھنسے ہوئے فون کو نکالنے کی بھرپور کوشش میں اپنا بازو پھنسالیا اور لاکھ کوشش کے باوجود بھی اسے نکالنے میں ناکام رہا۔


اس شخص کا خاندانی نام ٹینگ بتایا جارہا ہے جو اپنے دوست کے ساتھ شراب نوشی کررہا تھا اور اس کے بعد وہ کیفے کے باتھ روم میں گیا جہاں اس کا قیمتی آئی فون گرا۔ ٹینگ کے مطابق یہ آئی فون اس نے ایک لاکھ 32 ہزار روپے میں خریدا تھا۔ اسی بنا پر اس نے فون نکالنے کی ہر ممکن کوشش کی۔ اس نے اپنا بازو آگے بڑھایا اور اسی کوشش میں اس کا ہاتھ بری طرح پھنس گیا۔



20 منٹ تک اس نے اپنا بازو نکالنے کی بے سود کوشش کی اور اس کے بعد گھبرا کر اس نے مدد کےلیے اپنے دوست کو پکارا۔ اس کے دوست نے فوری طور پر مدد کےلیے فائر بریگیڈ عملے کو فون کیا۔ جب امدادی عملہ وہاں پہنچا تو ٹینگ پسینے سے شرابور اور تکلیف کا شکار تھا۔

اس کی مدد کےلیے فائر بریگیڈ نے ٹوائلٹ کو توڑا اور بہت مشکل سے اس کا بازو نکالا جو زخمی ہوچکا تھا۔ تاہم اس پوری کوشش کے باوجود اس کا فون نہیں مل سکا اور تکلیف کے سبب اس کا بازو جگہ جگہ سے سوج گیا تھا۔ دوسری جانب ہوٹل انتظامیہ نے اس کی مجبوری دیکھتے ہوئے اسے نیا آئی فون خریدنے میں مدد دینے کا اعلان کیا ہے۔
|برلن: ایک عرصے سے شور ختم کرنے والے آلات اور ہیڈ فونز دنیا بھر میں استعمال ہورہے ہیں لیکن اب جرمنی کے ایک ڈیزائنر نے کارکنوں اور ڈرائیوروں کے لیے ’بصری شور‘ کم کرنے کے لیے یہ ٹوپی بنائی ہے جسے ’فوکس کیپ‘ کا نام دیا گیا ہے۔

دنیا میں مصروف لوگ ایک وقت میں ایک کام کرنا چاہتے ہیں اور چاہتے ہیں کہ اس دوران انہیں صرف وہی شے دکھائی دے جس پر وہ کام کررہے ہیں۔ نفسیاتی طور پر بھی ضروری ہے کہ نظر اور توجہ اِدھر اور اُدھر نہ بھٹکائی جائے اسی لیے اس کیپ کو فوکس کیپ کا نام دیا گیا ہے۔

جس طرح گھوڑوں اور سواری کے دیگر جانوروں کے چہرے پر خاص نقاب منڈھا جاتا ہے عین اسی اصول پر یہ کیپ تیار کی گئی ہے۔ اس کے دونوں کنارے مڑ کر 90 درجے پر سیدھے ہوجاتے ہیں اور یوں آپ کو دائیں اور بائیں کی چیزیں دکھائی نہیں دیتیں۔
|کویت سٹی: کویت میں ایک شخص نے انسٹا گرام اکاؤنٹ پر ایک لڑکی کی تصویر کو لائک کیا جس پر اس کی بیوی نے طلاق لے لی۔

عرب میڈیا رپورٹس کے مطابق  کویتی خاتون نے محض شادی اس لیے ختم کردی کہ اس کے شوہر نے سوشل میڈیا پر لڑکی کی تصویر کو ’لائک‘ کیا، بیوی نے شوہر سے علیحدگی کے لیے قانونی چارہ جوئی کرتے ہوئے وکیل سے عدالت میں خلع کے لیے باقاعدہ درخواست دائر کرنے کا کہا جس میں خلع کی وجہ سن کر وکیل بھی حیران ہوگیا۔

یہ خبر بھی پڑھیں: مصر میں خلع ملنے پر خاتون نے کیک کاٹ کر جشن منایا
عدنان العبل نامی وکیل نے بتایا کہ جب خاتون سے خلع لینے کی وجہ پوچھی گئی تو اس نے کہا کہ میرے شوہر نے سوشل میڈیا پر لڑکی کی تصویر’لائک‘ کی ہے، تشفی نہ ہونے پر اصل پسِ پردہ حقیقت جاننے کے لیے وکیل نے سوال دہرایا تو خاتون نے پھر سے کہا کہ میرا شوہر سوشل میڈیا پر غیر لڑکیوں کی تصاویر لائک کررہا ہے، ابھی تو صرف تصاویر لائک  کرنے کی حد تک ہے نجانے مستقبل میں اور کیا کیا ہوگا۔

واضح رہے کہ کویت طلاق کی شرح کے حساب سے دوسرا بڑا عرب ملک ہے، یہاں چھوٹی چھوٹی باتوں پر طلاقیں لینے کے واقعات تواتر سے ہورہے ہیں۔
|ورجینیا : امریکی میں ایک دلچسپ واقعہ اس وقت پیش آیا جب ایک شخص نے رات کو خواب میں دکھائی دینے والے نمبروں کو لاٹری میں استعمال کیا اور چار لاکھ امریکی ڈالر کی لاٹری جیت لی جو پاکستانی چار کروڑ روپے کے برابر ہے۔

ورجینیا کے رہائشی وکٹر ایملے کو خواب میں  3-10-17-26-32 نمبر دکھائی دیئے اور وہ بیدار ہونے پر بھی یاد رہے۔ اس نے ان نمبروں کو لاٹری کے چار ٹکٹوں پر آزمایا۔

انعام حاصل کرنے کے بعد ورجینیا لاٹری سے بات کرتے ہوئے نوجوان کمپیوٹر پروگرامر وکٹر نے بتایا کہ انہیں اس سے قبل کبھی ایسا خواب نہیں آیا تھا۔ اس خواب کو ایک اشارہ سمجھتے ہوئے انہوں نے ان نمبروں کے چار ٹکٹ لیے اور ہرلاٹری ٹکٹ پر ایک لاکھ ڈالر کا انعام نکل آیا اور یوں 13 جنوری تک پوری لاٹری حاصل ہوگئی اور مجموعی طور پر انہوں نے چار لاکھ ڈالر کی رقم جیت لی جو پاکستانی روپوں میں چار کروڑ کی رقم بنتی ہے۔
رقم حاصل کرنے پر خوشی کا اظہار کرتے ہوئے وکٹرایملے نے بتایا کہ وہ اس رقم کی سرمایہ کاری کریں گے۔ دوسری جانب اس لاٹری کے جیتنے کے امکانات بہت کم ہوتے ہیں کیونکہ ٹکٹ خریدنے والوں کی تعداد بہت زیادہ ہوتی ہے۔ اس کا تناسب 278,256 میں سے ایک ہوتا ہے۔
|لندن: حقیقت سے لاعلم ممالک کی فہرست میں بھارت دنیا کے پانچ بڑے ممالک میں شامل ہوگیا۔

اپنے ملک میں زندگی کے مختلف پہلوؤں، سماجی و معاشی مسائل  سے وہاں کی عوام  کتنی واقف ہے ،اس حوالے سے  ہونے والے ایک سروے میں یہ بات سامنے آئی ہے کہ بھارت کا شمار ان ممالک میں ہوتا ہے جہاں کے عوام کسی بھی معاملے پر حقیقت کے برعکس غلط تصورات  رکھتے ہیں۔

آئی پوس موری کے تحت ہونے والے ایک آن لائن سروے میں 38 ممالک کے قریباً 30 ہزار لوگوں سے ان کے ممالک سے متعلق چند سوالات کیے گئے جس میں صحت،تعلیم ،امن و امان اور دہشتگردی سمیت دیگر موضوعات شامل تھے۔
آن لائن پینل سسٹم کے 2017 کے سروے میں اصل زمینی حقائق کے برعکس جواب دینے والے ممالک کی درجہ بندی کی گئی جس میں جنوبی افریقا کو دنیا کا سب سے لاعلم ملک قرار دیا گیا جب کہ برازیل دوسرے،فلپائن تیسرے،پیرو چوتھے اور بھارت پانچویں نمبر  ہے۔

سروے کے مطابق بھارتیوں نے رائے دی کہ 13 سال سے زائد عمر کے 64 فیصد لوگ فیس بک استعمال کرتے ہیں جب کہ حقیقت میں یہ تعداد صرف 8 فیصد ہے۔

صحت سے متعلق سوال پر بھارتیوں کا خیال ہے کہ ہر دوسرا شخص ذیابیطس میں مبتلا ہے تاہم اصل میں صرف 9 فیصد افراد شوگر کے مرض کا شکار ہیں۔

اسی طرح 44 فیصد بھارتیوں کا کہنا ہے کہ کچھ ویکسینز صحت مند بچوں کو  آٹیزم (خود محوری)میں مبتلا کررہی ہیں۔
|جکارتا: مگرمچھ کو ایک خطرناک اور آدم خور عفریت بھی کہا جاتا ہے لیکن انڈونیشیا میں ایک گھر ایسا بھی ہے جہاں ایک مگرمچھ گزشتہ 20 برس سے ایک خاندان کے پاس رہ رہا ہے اور یہاں کے افراد میں پلا اور بڑھا ہے۔  



سال 1997ء میں 41 سالہ محمد اِوان نے مغربی جاوا کے ایک مچھیرے کے پاس مگرمچھ کا بہت چھوٹا بچہ دیکھا اور اسے 25 ہزار انڈونیشیائی کرنسی (پاکستانی 180 روپے) میں خرید لیا۔ اس کے بعد مگرمچھ ایک پالتو جانور کی طرح ان کے گھر میں رہنے لگا جو ضلع سمپور میں واقع ہے۔ اس وقت فلمی کردار کوجیک (ٹیلی سوالاس) بہت مشہور تھا اور مگرمچھ کو بھی یہی نام دیا گیا۔
اب 20 سال بعد اس جانور کا وزن 200 کلوگرام سے تجاوز کرچکا ہے لیکن اب تک اس جانور نے کسی پر حملہ نہیں کیا اور یہاں تک کہ کسی کو معمولی نقصان بھی نہیں پہنچایا۔ اب پورے انڈونیشیا سے لوگ کوجیک دیکھنے آتے ہیں اور یہ سوشل میڈیا پر بے حد مقبول ہوتا جارہا ہے۔


کوجیک مگرمچھ کی لمبائی 8 فٹ 8 انچ ہے اور گھر میں دو سے 10 سال تک کے بچوں کے ساتھ یہ مگرمچھ آزادانہ رہتا ہے۔ اس کے مالک محمد اِوان کہتے ہیں کہ جب مگرمچھ بچہ تھا تو اس نے ان کی انگلی پر کاٹ لیا تھا لیکن دھیرے دھیرے وہ پورے گھر والوں کے ساتھ امن و سکون سے رہنے لگا اور اب اسے یہ سب کچھ بہت اچھا لگتا ہے۔ کوجیک مجھے اپنے والد کی طرح سمجھتا ہے۔ ہم ہر ہفتے اس کا پانی بدلتے ہیں، روزانہ اس کےدانت برش کرتے اور اسے نہلاتے بھی ہیں۔
|بھارتی ریاست بہار کے شہر پٹنہ میں ایک خاندان ایسا بھی ہے جس کے لیے ماہِ فروری موت کا پیغام لاتا ہے۔

بین الاقوامی میڈیا رپورٹس کے مطابق ضلع سمستی پور کے علاقےمہیش پٹی میں رہنے والی روکھن رام کی فیملی کے ساتھ گزشتہ چارسالوں سے فروری کا مہینہ جان لیوا ثابت ہورہا ہے۔2015سے مسلسل ہر سال اس بدقسمت خاندان کا کوئی نہ کوئی فرد 2 فروری کو موت کے منہ میں چلا جاتا ہے۔

یہ خبر بھی پڑھیں: بھارتی ریاست اڑیسہ میں جادو ٹونے کے شبے میں ایک ہی خاندان کے 6 افراد قتل
روکھن رام کا کہنا ہےکہ 2015 میں 2 فروری کو ان کے خاندان کا ایک شخص ٹریفک حادثے میں ہلاک ہوگیا  جس کے ایک سال بعد اسی تاریخ کو 30 سالہ بچن رام زندگی کی بازی ہار گیا اور پھر 2017 میں تین بھائیوں میں سب سے بڑا بھائی 35 سالہ فیکن رام چل بسا۔

رواں سال 2 فروری کو اس خاندان کا سربراہ جو کہ روکھن رام کا والد ہے وہ بھی 60 سال کی عمر میں مرگیا۔مقامی افراد حیرت زدہ ہیں کہ مسلسل چار سالوں سے مذکورہ خاندان کا کوئی نہ کوئی فرد حادثاتی طور پر ہرسال کی ایک ہی تاریخ کو موت کی وادی میں چلا جاتا ہے۔
|آستانہ: قازقستان میں مقابلہ حُسن میں لڑکی بن کر لڑکا بھی  شامل ہوگیا لیکن فائنل میں پہنچنے پر اس راز سے لڑکے نے خود ہی پردہ اٹھادیا۔

بین الاقوامی میڈیا رپورٹس کے مطابق قازقستان میں ’مس ورچوال ‘ کے انتخاب سے چند روز قبل ایک امیدوار نے اپنی جنس سے متعلق انکشاف کرکے منتظمین کو چونکادیا،22 سالہ ایلی ڈیاگیلو نے اپنے راز سے پردہ اٹھاتے ہوئے بتایا کہ وہ لڑکی نہیں لڑکا ہے

مقابلے میں حصہ لینے کے لیے اس نے بھیس بدل کر فوٹوشوٹ کرایا اور تصاویر بھیج دیں ،پھر مقابلے حسن کی انتظامیہ نے اسے ان چار ہزار امیدواروں کے گروپ میں شامل کرلیا۔
فائنل سے قبل لڑکے نے بتایا کہ وہ  لڑکی بن کر مقابلہ حسن کا امیدوار بنا ،جب اس نے اپنا بھانڈہ پھوڑا اور ساری حقیقت کھل کرسامنے آئی تو منتظمین نے اسے مقابلے سے نکال دیا ۔
|اسکاٹ لینڈ: آئس کریم کا نام سنتے ہی ذہن میں میٹھی، ٹھنڈی اور کریم سے بھرپور فرحت بخش شے کا تصور آتا ہے لیکن اسکاٹ لینڈ میں دنیا کی سب سے تیز مرچوں والی آئس کریم بنائی گئی ہے جسے ماہر ترین شیف نے تیار کیا ہے۔

اس آئس کریم کو ’ڈیول بریتھ‘ یعنی ’شیطانی سانس‘ کا نام دیا گیا ہے جس میں دنیا کی انتہائی تیز مرچوں کو شامل کیا گیا ہے۔ اس لحاظ سے یہ دنیا کی سب سے خطرناک آئس کریم بھی ہے۔ مرچوں کو ناپنے کا پیمانہ ’’اسکوویل اسکیل‘‘ کہلاتا ہے اور یہ آئس کریم اس وقت 15 لاکھ اسکوویل یونٹ رکھتی ہے۔

اسکاٹ لینڈ کے آلڈ وچ کیفے اینڈ آئس کریم پارلر کے مارٹن بینڈونی نے یہ آئس کریم تیار کی ہے۔ ان کےمطابق یہ آئس کریم ایک عرصے تک اطالوی شیف نے خفیہ رکھی۔ اب ہر سال ایک مرتبہ یہ آئس کریم بناکر اسے کھانے والے کا حوصلہ دیکھا جاتا ہے۔ عجیب بات یہ ہے کہ لوگوں کی بڑی تعداد نے آئس کریم میں دلچسپی کا اظہار کیا ہے۔
|مرد ہو یا عورت اور بچے، ہر کسی کو روزانہ کام کاج کرتے ہوئے عموماً بال پین کی ضرورت پڑ جاتی ہے لیکن کیا کبھی آپ نے سوچا کہ بال پین  پر لگے  ڈھکن کے اوپری حصے میں ایک چھوٹا سا سوراخ کیوں ہوتا ہے؟

آپ کو یہ جان کر حیرانی ہو گی کہ یہ  سوراخ معمولی شے نہیں کیونکہ یہ آپ کی جان بچانے کے بھی کام آتا ہے۔ یہ 1991ء کی بات ہے جب  بال پین بنانے والی ایک فرانسیسی کمپنی نے اپنے بال پینوں کے ڈھکن میں یہ سوراخ ڈالنا شروع کیے۔

اْس وقت کمپنی کا کہنا تھا کہ سوراخ پین کے اندر کے دبائو کو اُس وقت مساوی حالت میں ایسے وقت برقرار رکھتا ہے جب آپ اس پر ڈھکن لگاتے ہیں۔ اسی طرح یہ سوراخ پین سے سیاہی  چھلکنے سے بھی روکتے ہیں۔مگر یہ ننھے سوراخ بہت کارآمد ثابت ہوتے ہیں اور زندگیاں بچانے کا کام بھی کرتے ہیں۔
اگر کسی پین کا ڈھکن کسی وجہ سے منہ کے اندر جاکر گلے میں پھنس جائے تو یہ ننھا سوراخ آپ کی سانس کی آمد و رفت بحال رکھنے کا ذریعہ بن جاتا ہے، کم از کم کچھ وقت تک کے لیے تاکہ طبی امداد پہنچنے تک آپ زندہ رہ سکیں۔اگر گلے میں ڈھکن پھنسنے کے بعد جلد طبی امداد حاصل نہ کی جائے تو جسم کے اندر موجود مواد اس ننھے سوراخ کو بند کردیتے ہیں۔

عام طور پرچھ سے پندرہ سال کے بچوں میں پین کے ڈھکن کو نگلنے کے حادثات پیش آتے ہیں۔صرف امریکا میں ہی 2000 ء سے 2010 ء کے دوران دس ہزار  ایسے کیس سامنے آئے جن میں لوگوں نے پین کے ڈھکن کو نگل لیا۔فرانسیسی کمپنی کے اس انقلابی ڈیزائن کے بعد دیگر کمپنیوں نے بھی اس کی اہمیت  سمجھتے ہوئے اسے اپنا لیا۔
|پلاسٹک سے بنی بوتلیں ہماری روزمرہ زندگی کا حصہ بن چکی۔ہم ان بوتلوں میں موجود اشیا استعمال کرتے اور پھر ان کو ضائع کر دیتے ہیں۔

اکثر اوقات بہت سے پلاسٹک بوتلیں گھریلو استعمال میں بھی آ جاتی ہیں۔یہ بوتلیں برتتے ہوئے بعض مرد وخواتین نے غور کیا ہو گا کہ ہر بوتل کے پیندے پر کچھ تکونیں بنی ہوتی ہیں جن میں کچھ نمبر درج ہوتے ہیں۔ کیا آپ جانتے ہیں کہ پلاسٹک کی بوتلوں پر یہ نمبر کیوں لکھے جاتے ہیں؟ آئیے ہم آپ کو بتاتے ہیں۔

اگر پلاسٹک کی بوتل کے نیچے بنی تکون میں نمبر 1 درج ہو تو اس کا مطلب ہے کہ یہ بوتل پولی تھین ٹیریپھتلیٹ (polythene terephthalate) مادے سے بنی ہے۔اس مادے کو مخفف کے طور پر PET یا PETE بھی کہا جاتا ہے۔ اس مادے کے پلاسٹک سے بنی بوتلوں میں عام طور پر پانی اور سافٹ ڈرنکس محفوظ کی جاتی ہیں۔ان بوتلوں کو صرف ایک مرتبہ ہی استعمال کے لیے بنایا جاتا ہے۔ اسی لیے بوتل میں بند پانی یا مشروب استعمال کرنے کے بعد ان بوتلوں کو ضائع کر دینا چاہیے۔یہ اور بات ہے کہ پاکستان میں عموماً لوگ انہی بوتلوں میں پانی بھر کر فریج میں رکھتے ہیں۔خیال رہے کہ ا ن بوتلوں کو تادیر استعمال نہیں کرنا چاہیے۔
اگر کسی پلاسٹک کی بوتل کے نیچے بنی تکون میں نمبر 2 درج ہو تو اس کا مطلب ہے کہ یہ ہے کہ اسے ڈیٹرجنٹ اور شیمپو جیسی اشیا کو محفوظ کرنے کے لیے بنایا گیا ہے۔اگر بوتل کے نیچے بنی تکون میں نمبر 3 درج ہو تو خبردار ہو جائیں کیونکہ اس پلاسٹک کو پولی ونائل کلورائیڈ سے بنایا گیا ہے۔ اس قسم کے پلاسٹک کو صرف چند ایک اشیا کو محفوظ کرنے کی خاطر ہی بنایا جاتا ہے جیسے مونگ پھلی سے بنے مکھن وغیرہ ۔

اگر کسی پلاسٹک سے بنی اشیا کے نیچے نمبر 4 درج ہو تو بے فکر ہو جائیں کیونکہ اسے آپ دوبارہ اپنے استعمال میں لا سکتے ہیں۔ اس قسم کے پلاسٹک سے شاپنگ بیگز بنائے جاتے ہیں۔سب سے محفوظ پلاسٹک وہ ہوتا ہے جس پر بنی تکون کے اندر نمبر5 درج ہو۔ اس قسم کے پلاسٹک سے آئس کریم کپ، ڈرنکنگ سٹراز، سیرپ کی بوتلیں اور ادویات محفوظ رکھنے والی اشیا بنائی جاتی ہیں۔

اگر پلاسٹک کی بنی کسی اشیا کے نیچے آپ کو نمبر 6 اور 7 لکھا نظر آئے تو جان لیں یہ خطرے کا نشان ہے۔ اس قسم کے پلاسٹک کو پولی سٹائرین اور پولی کاربونیٹ بسفنول اے سے بنایا جاتا ہے۔ اس قسم کا پلاسٹک انسانی صحت کے لیے انتہائی نقصان دہ ہے۔ اس پلاسٹک کا لگاتار استعمال آپ کو کینسر جیسے موذی مرض اور دل کے عارضے میں بھی مبتلا کر سکتا ہے۔

ہمارے ہاں اس قسم کے پلاسٹک سے چمچ، بوتلیں اور دیگر اشیا بنائی جا رہی ہیں۔اس کے علاوہ پلاسٹک سے بنی اشیا میں آپ نے چمچ اور گلاس کا نشان بنا بھی دیکھا ہوگا۔ اس نشان کا مطلب ہے کہ یہ پلاسٹک کھانے پینے کی اشیا کے سلسلے میں محفوظ ہے۔
|عام اشیا اندر سے کیسی دکھائی دیتی ہیں؟ اس کے لیے ہم دنیا کی انوکھی اور نایاب تصاویر پیش کررہے ہیں جن سے آپ کو روزمرہ اشیا کے اندرون کے بارے میں جاننے میں بہت مدد ملے گی۔

زندگی کی ہنگامہ خیزی اور بھاگ دوڑ میں ہم سوچتے ہی نہیں کہ روزمرہ کی اشیا اور دکھائی دینے والی چیزوں کی ماہیت یا اصلیت کیا ہے۔ مثلاً ایک کریڈٹ کارڈ کے اندر کیا ہوتا ہے یا پھر دنیا کی بلند ترین چوٹی ماؤنٹ ایورسٹ کا سب سے اونچا مقام کیسا دکھائی دیتا ہے؛ تو جانیے کہ اشیا کس طرح نظر آتی ہیں۔

دستی بم یا ہینڈ گرنیڈ کے اندر باریک چھرے اور لوہے کے ٹکڑے ہوتے ہیں۔ جب اس کی پن کھینچی جاتی ہے تو اس کے اندر فیوز پھٹتا ہے جو بارود کو جلاتا ہے۔ بارود سے خارج ہونے والی گیسیں اسے پھاڑتی ہیں اور دستی بم کے ٹکڑے دور دور تک پھیل کو دشمن کو زخمی یا ہلاک کرتے ہیں۔
|پٹنہ: بھارتی نوجوان نے وڈیو کال کے ذریعے اپنی محبوبہ کے سامنے خود کو گولی مار کر جان دیدی۔

دنیا بھر میں محبت میں ناکامی پر خودکشی معمول بنتی جارہی لیکن بھارت میں ایسے واقعات میں بدتریج اضافہ دیکھنے میں آرہا ہے، چند روز قبل سنگدل عاشق کی جانب سے شادی کا وعدہ کرکے مکرجانے پر بھارتی دوشیزہ نے خودکشی کرلی تھی اور اپنے آخری لمحات بھی محفوظ کرکے عاشق کو بھیج دیے تھے، اب ایسا ہی ایک اور واقعہ سامنے آیا ہے۔

میڈیا رپورٹس کے مطابق بھارت کے شہر پٹنہ کے رہائشی ابھاس کمار نے اپنی محبوبہ کو وڈیو کال کرکے خود کو مارنے کی دھمکی دی اور اس موقع پر اس کے ہاتھ میں پستول بھی موجود تھی تاہم محبوبہ کے بہت سمجھانے  پر اس نے پستول کے میگزین سے گولیاں نکال دیں اوردوبارہ  بات کرنے لگا مگر بدقسمتی سے پستول میں ایک گولی رہ گئی تھی اور اچانک اس کے ہاتھ سے ٹرگردبا تو اس کی موت واقع ہوگئی۔
اس خبر کو بھی پڑھیں؛ محبت میں ناکامی پر بھارتی دوشیزہ نے اپنی خود کشی کے لمحات محفوظ کرلئے

ابھاس کمار جب کئی گھنٹوں تک کمرے سے باہر نہ آیا تو گھر والوں نے موبائل پر رابطہ کرنے کی کوشش کی مگر جواب نہ ملنے پر انہوں نے کمرے کا دروازہ توڑا تو انہیں کمار کی خون میں لت پت لاش ملی جہاں اس کے ایک ہاتھ میں موبائل اور دوسرے میں پستول تھی۔
|لندن: ایک معروف برطانوی موسیقار نے مکھیوں کی بھنبھناہٹ کے ذریعے نیا میوزک تخلیق کرنے کی تیاری شروع کردی۔

برطانوی موسیقار بی اونی سیمپ کے دو جنون ہیں: اول انہیں شہد کی مکھیاں پالنے کا شوق ہے اور دوم وہ موسیقی سے بہت لگاؤ رکھتے ہیں۔ اب انہوں نے ان دونوں شوق کو ملادیا ہے اور مکھیوں کی مختلف آوازوں سے شاندار موسیقی تخلیق کررہے ہیں۔

بی اونی ان کا اصل نام نہیں لیکن وہ مکھیوں کی آوازوں سے موسیقی ایک مقصد کےلیے بنا رہے ہیں کہ لوگ تیزی سے ختم ہوتی ہوئی شہد کی مکھیوں کے بارے میں جان سکیں۔ پوری دنیا میں مکھیوں کے چھتے تیزی سے تباہ ہورہے ہیں جسے ’کالونی کولیپس ڈس آرڈر‘ (سی ڈی سی) کہا جاتا ہے۔ سال 2006ء میں پہلی بار سی ڈی سی عمل کو دیکھا گیا اور اب تک کروڑوں اربوں مکھیاں ختم ہوچکی ہیں۔
|’’ حامد، اپنی گڑیا کے کپڑے چھوٹے ہوگئے ہیں، نئے آئیں گے۔‘‘
’’ ابھی دو مہینے پہلے ہی تو اس کے لیے کئی فراکیں لے کر آئی تھیں؟‘‘

’’بھئی وہ بڑی ہورہی ہے، فراکیں چھوٹی ہوگئی ہیں۔‘‘

’’ روزینہ تم دیکھ ہی رہی ہو، اخراجات پہلے ہی بہ مشکل پورے ہورہے ہیں۔‘‘
تنگ دستی کا شکار سفید پوش گھرانوں میں یہ صورت حال پیش آتی رہتی ہے۔ یہ صرف پاکستان جیسے ترقی پذیر ممالک کی بات نہیں بلکہ ترقی یافتہ ملکوں سمیت دنیا کے ہر خطے میں رہنے والے غریب باپ کی مشکل ہے جس کی آمدنی کا بڑا حصہ اہل خانہ کی شکم سیری اور ان کا تن ڈھانپنے پر خرچ ہوتا ہے۔ بچوں کے کپڑوں پر خاص طور سے زیادہ رقم صرف ہوتی ہے کیوں کہ قد بڑھنے کی وجہ سے ہر چند ماہ بعد کپڑے چھوٹے ہوجاتے ہیں۔

سفید پوش گھرانوں کی اسی مشکل کو مدنظر رکھتے ہوئے ماہرین نے یہ کپڑا تیار کیا ہے جو بچوں کا قد بڑھنے کے ساتھ ساتھ خود بھی بڑھتا رہتا ہے۔ اس کپڑے سے بنے ہوئے سوٹ خریدلیں اور پھر دو تین سال تک بچوں کے لیے کپڑے خریدنے کی فکر سے نجات پائیں۔
|سیلاب دنیا بھر میں آتے ہیں۔ ان سے بڑے پیمانے پر تباہی پھیلتی ہے۔ املاک کی تباہی کے علاوہ انسانی ہلاکتیں بھی ہوتی ہیں۔ سیلاب زدہ علاقوں میں پانی بعض اوقات کئی کئی دن کھڑا رہتا ہے۔

شدید بارش ہونے پر بھی یہی صورت حال ہوتی ہے۔ نشیبی علاقے زیرآب آجاتے ہیں، اور کئی کئی فٹ پانی کھڑا ہوجاتا ہے، جس کی نکاسی میں بعض اوقات ہفتوں لگ جاتے ہیں۔ ان علاقوں میں رہنے والے افراد کو پانی کی وجہ سے نقل و حمل میں سخت دشواری کا سامنا کرنا پڑتا ہے۔ روزمرہّ کی خریداری ہو یا بچوں کو لے کر جانا ہو، پانی سے گزرتے ہوئے سخت مشکل پیش آتی ہے۔

زیرآب علاقوں کے باسیوں کی اسی مشکل کے پیش نظر اور ’ ضرورت ایجاد کی ماں‘ کے مصداق یہ ٹرالی یا ہاتھ گاڑی بنائی گئی ہے جسے پانی میں بہ آسانی حرکت دی جاسکتی ہے۔ تعمیراتی کام میں استعمال ہونے والی ایک پہیے کی ٹرالی تو آپ نے دیکھی ہی ہوگی جس میں مزدور ریتی وغیرہ بھر کر ایک سے دوسری جگہ لے جاتے ہیں، یہ ٹرالی اسی سے مشابہ ہے۔ بس فرق یہ ہے کہ مضبوط پلاسکٹ سے بنی ہوئی اس ٹرالی کے نیچے پہیہ نہیں ہے۔ پانی کی سطح پر اسے کشتی کی طرح حرکت دی جاسکتی ہے۔ ان علاقوں میں جہاں اکثر شدید بارش ہوتی ہے اور سیلاب آجاتے ہیں، یہ ’ہتھ کشتی‘ بہت کارآمد ثابت ہوتی ہے۔ اس میں بچے بٹھائیں یا سامان رکھیں اور ہاتھ سے دھکیلتے ہوئے مطلوبہ جگہ لے جائیں۔
|بیجنگ: اب سے 5 برس قبل شنگھائی کے ایک رحم دل پولیس افسر نے ایک ایسی خاتون کے سامنے اس کے بیٹے کا روپ اختیار کرلیا جس سے وہ پہلے کبھی نہیں ملا تھا۔

پندرہ سال قبل اس خاتون کا بیٹا ایک حادثے کا شکار ہو کر مرگیا تھا اور پولیس افسر کا حلیہ ہوبہو اس جیسا تھا۔ اس کے بعد سے وہ ان خاتون سے مل کر اسے اطمینان دلاتے رہے ہیں کہ وہی ان کا بیٹا ہے کیونکہ خاتون کی یادداشت بہت کمزور ہوچکی ہے۔

سال 2003ء میں خاتون لیانگ چیاؤ یِنگ اپنے بیٹے کے ساتھ گھر میں تھیں کہ زہریلی گیس سے ان کا سامنا ہوا جس سے ان کا نوجوان بیٹا لیانگ یو ہلاک ہوگیا جبکہ لیانگ چیاؤ فالج کا شکار ہوکر یادداشت کافی حد تک کھو بیٹھی تھیں تاہم وہ اتنا ضرور جانتی ہیں کہ ان کا ایک جوان بیٹا تھا۔
خاتون کے شوہر شیا لیانگ یو اپنی بیوی کو جانتے تھے جو بار بار اپنے بیٹے کو یاد کرتی رہی اور اس کے شوہر اسے کہتے رہے کہ ان کا بیٹا ابھی مصروف ہے اور جلد کام سے واپس آجائے گا۔

لیکن ماں کی بے تابی بڑھتی گئی اور ایک وقت ایسا آیا کہ وہ اپنے بیٹے کے لیے دن رات پریشان رہیں۔ پھر 2010ء میں چینی پولیس کی ایک دستاویزی فلم میں ایک افسر کو دیکھ کر شیا لیانگ حیران رہ گئے جو عین ان کے بیٹے کی طرح تھا۔ اسی وقت ان کی بیوی نے دوبارہ اپنے بیٹے کے بارے میں پوچھا تو انہوں نے ٹی وی کی طرف اشارہ کردیا کہ یہ ہے ان کا بیٹا اس جواب پر خاتون مسکرا کر خاموش ہوگئیں۔

اب مسئلہ یہ تھا کہ ویڈیو میں دکھایا جانے والا پولیس اسٹیشن ان کے گھر سے 1500 کلومیٹر دور پوڈونگ کے علاقے میں واقع تھا۔ اس طرح ایک اجنبی اور گمنام افسر کو تلاش کرنا ایک بہت بڑا مسئلہ تھا۔

سال 2013ء میں ایک ٹی وی ریالٹی شو نے شنگھائی پولیس سے ان کے بیٹے کے ہم شکل افسر کو تلاش کرنے کی درخواست کی اور ان کے بیٹے کی چند تصاویر بھی نشر کیں۔ اس کے بعد بیٹے کا ہم شکل افسر تلاش کرلیا گیا جس کا نام جیانگ جنگ وائی ہے۔

اس کے بعد سے پولیس افسر جیانگ جنگ باقاعدگی سے ان خاتون سے ملنے آتے ہیں۔ پہلےدن اپنے بیٹے کو دیکھنے کے بعد لیانگ چیاؤ یِنگ بہت سکون سے سوئیں اور ان کی صحت بہتر ہوتی گئی۔ اس کے بعد جب موقع ملتا ہے جیانگ جنگ باقاعدگی سے اپنی منہ بولی ماں سے ملنے آتے ہیں۔

دلچسپ بات یہ ہے کہ اب تک وہ پولیس افسر کو اپنا حقیقی بیٹا ہی تصور کررہی ہیں۔
|نئی دلی: بھارتی ریاست مہاراشٹرا کی نیشادیوی نے محبت میں ناکامی پر دلبرداشتہ ہوکر خود کشی کی ویڈیو بنا کر اپنے سنگدل عاشق کو بھیج دی۔

غیرملکی خبررساں ادارے کے مطابق بھارتی ریاست مہاراشٹرا کے قصبے روہینی کی رہائشی نیشا دیوی نے محبت میں ناکام ہونے کے بعد خود کشی کرلی اور اپنی خودسوزی کے لمحات بھی موبائل کے ذریعے محفوظ کرکے اپنے محبوب کو بھیج دیئے۔

بھارتی میڈیا کے مطابق نیشا دیوی داس نامی لڑکی کو نکھل بورکر نامی نوجوان سے محبت تھی، اور نکھل نے اسے شادی کے خواب بھی دکھا رکھے تھے تاہم سنگدل محبوب نے نیشا کی محبت کا ناجائز فائدہ اٹھایا اور بعد میں شادی سے مکر گیا جس پر لڑکی نے اپنی شادی سے 10 روز قبل ہی اپنے موبائل کیمرے کے سامنے بیٹھ کر زہر پی لیا اور ویڈیو اپنے محبوب نکھل کے موبائل پر بھیج دی۔
نیشا کے بھائی کے مطابق بہن کی تشویشناک حالت دیکھ کر اسے اسپتال پہنچایا تاہم وہ جانبر نہ ہوسکی اور جب نیشا کے موبائل میں محفوظ ویڈیو دیکھی تو سارا معاملہ سامنے آگیا۔ نیشا کے بھائی نے مطالبہ کیا ہے کہ میری بہن کی موت کا ذمہ دار نکھل ہے جس نے ناصرف نیشا کا غلط استعمال کیا بلکہ اسے موت کے منہ میں دھکیل دیا۔
|نیویارک: گوگنہم میوزیم نے امریکی صدر ڈونلڈ ٹرمپ کو شہرہ آفاق ولندیزی مصور ونسٹ وین گوخ کی پینٹنگ دینے سے انکار کرتے ہوئے سونے کا ٹوائلٹ دینے کی پیشکش کی ہے۔

غیرملکی خبررساں ادارے کے مطابق وائٹ ہاؤس کی جانب سے نیویارک کے مشہور و معروف میوزیم گوگنہم سے درخواست کی تھی کہ انہیں ایوانِ صدر کے لئے شہرہ آفاق ولندیزی مصور ونسٹ وین گوخ کی پینٹنگ ادھار پر دی جائے۔ واشنگٹن پوسٹ کے مطابق میوزیم کی جانب سے وائٹ ہاؤس کی اس درخواست پر معذرت کرلی گئی ہے اور میوزیم کی منتظم نینسی سپیکٹر نے ای میل کے ذریعے کہا ہے کہ ہم وین گوخ کی لینڈ اسکیپ پینٹنگ وائٹ ہاؤس کے لئے ادھار نہیں دے سکتے کیوں کہ یہ پینٹنگ میوزیم کا حصہ ہے، جب کہ پینٹنگ تھانہوسر کی کلیکشن ہے جسے کسی بہت ہی خاص موقع کے بغیر میوزیم سے باہر لے جانے کی بھی اجازت نہیں۔

نینسی سپیکٹر نے وائٹ ہاؤس کو پیشکش کی ہے کہ ہم ایوانِ صدر کے لئے پینٹنگ کے متبادل کے طور پر 18 قیرات سونے سے بنا ٹوائلٹ دے سکتے ہیں۔ میوزیم کی منتظم نے یہ بھی کہا ہے کہ اٹلی کے آرٹسٹ ماؤ ریزو کیٹیلن کی جانب سے بنایا گیا سونے کا یہ ٹوائلٹ وائٹ ہاؤس کو طویل عرصے کے لئے ادھار پر دیا جاسکتا ہے۔
|آئرلینڈ: روزانہ کئی لیٹر سافٹ ڈرنک پینے والے آئرلینڈ کے باشندے کے دانت مکمل طور پر تباہ ہوچکے ہیں اور اب وہ صرف نرم غذا پر گزارا کررہے ہیں۔

تفصیلات کے مطابق آئرلینڈ کے 32 سالہ مائیکل شرائیڈن سافٹ ڈرنک کے اتنے رسیا ہیں کہ وہ روزانہ 6 لیٹر تک سافٹ ڈرنک پیتے رہے جس کے بعد دھیرے دھیرے ان کے دانت گھل کر ختم ہونے لگے اور انہیں منہ میں شدید تکلیف کا سامنا کرنا پڑا۔ اب وہ نرم اور پتلی غذا کھارہے ہیں۔ تاہم اب ایک ماہر ڈینٹسٹ نے ان کے نئے دانت لگا دیئے ہیں۔

شرائیڈن روزانہ کئی بوتلیں سافٹ ڈرنک پیتے رہے اور دھیرے دھیرے ان کے دانت گھل کر ختم ہونے لگے۔ اس کے علاوہ انہیں دانتوں کی شدید تکلیف بھی لاحق ہوئی جس کے بعد درد کے ہاتھوں وہ پوری رات جاگتے بھی رہے ہیں۔
شرائیڈن نے بتایا کہ  میں اپنے دانتوں سے پریشان تھا اور انہیں دوسروں سے چھپانے پر مجبور تھا، ساتھ ہی مجھے بولنے میں بھی شدید دقت ہورہی تھی۔
|کویت سٹی: کویت میں ایک شخص نے انسٹا گرام اکاؤنٹ پر ایک لڑکی کی تصویر کو لائک کیا جس پر اس کی بیوی نے طلاق لے لی۔

عرب میڈیا رپورٹس کے مطابق  کویتی خاتون نے محض شادی اس لیے ختم کردی کہ اس کے شوہر نے سوشل میڈیا پر لڑکی کی تصویر کو ’لائک‘ کیا، بیوی نے شوہر سے علیحدگی کے لیے قانونی چارہ جوئی کرتے ہوئے وکیل سے عدالت میں خلع کے لیے باقاعدہ درخواست دائر کرنے کا کہا جس میں خلع کی وجہ سن کر وکیل بھی حیران ہوگیا۔

یہ خبر بھی پڑھیں: مصر میں خلع ملنے پر خاتون نے کیک کاٹ کر جشن منایا
عدنان العبل نامی وکیل نے بتایا کہ جب خاتون سے خلع لینے کی وجہ پوچھی گئی تو اس نے کہا کہ میرے شوہر نے سوشل میڈیا پر لڑکی کی تصویر’لائک‘ کی ہے، تشفی نہ ہونے پر اصل پسِ پردہ حقیقت جاننے کے لیے وکیل نے سوال دہرایا تو خاتون نے پھر سے کہا کہ میرا شوہر سوشل میڈیا پر غیر لڑکیوں کی تصاویر لائک کررہا ہے، ابھی تو صرف تصاویر لائک  کرنے کی حد تک ہے نجانے مستقبل میں اور کیا کیا ہوگا۔

واضح رہے کہ کویت طلاق کی شرح کے حساب سے دوسرا بڑا عرب ملک ہے، یہاں چھوٹی چھوٹی باتوں پر طلاقیں لینے کے واقعات تواتر سے ہورہے ہیں۔
